༄༅། །མཁན་ཆེན་ཀུན་དགའ་དབང་ཕྱུག་དང་མཁན་ཆེན་ཨ་པད་
རིན་པོ་ཆེ་རྣམ་གཉིས་ཀྱི་གསུང་གཅེས་བཏུས་
བཞུགས་སོ། །
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གིས་སྤེལ། །

དཀར་ཆག །
དཀོན་མཆོག་རྗེས་དྲན་གྱི་མདོའི་ཚིག་དོན་གསལ་བྱེད་ཀྱི་ཡིག་ཆུང་
དང་པོའི་མིག་འབྱེད། ཀུན་དགའ་དབང་ཕྱུག ༡
བདག་ཅག་གི་སྟོན་པ་ཐུགས་བསྐྱེད་ཚུལ་གྱི་སྐྱེས་རབས་
མདོར་བསྡུས། ཀུན་དགའ་དབང་ཕྱུག ༡༢
བློ་སྦྱོང་དོན་བདུན་མའི་འགྲེལ་བ། ཀུན་དགའ་དབང་ཕྱུག ༡༧
ལྟ་བའི་གསལ་བྱེད་ཀྱི་ཡིག་ཆུང་རབ་རིབ་མུན་སེལ། ཀུན་དགའ་དབང་ཕྱུག ༤༤
དམ་པའི་ཆོས་ཉན་པར་བསྐུལ་བ། ཨ་པད་རིན་པོ་ཆེ། ༦༤
བློ་ལྡོག་རྣམ་བཞི། ཨ་པད་རིན་པོ་ཆེ། ༨༣
བློ་སྦྱོང་དོན་བདུན་མའི་བཀའ་ཁྲིད། ཨ་པད་རིན་པོ་ཆེ། ༩༦ 
ཐེག་པ་ཆེན་པོ་ཞེན་པ་བཞི་བྲལ་གྱི་སྒོམ་ཁྲིད་ཀུན་ཕན་བདུད་རྩིའི་
ཨ་པད་རིན་པོ་ཆེ། ༡༢༦
དཔལ་ཀྱེ་རྡོ་རྗེའི་མངོན་པར་རྟོགས་པ་འབྲིང་དུ་བྱ་བ་ཡན་ལག་དྲུག་པའི་
མཛེས་རྒྱན།ཆར་རྒྱུན།ཨ་པད་རིན་པོ་ཆེ། ༢༥༡
དཔལ་ཀྱེ་རྡོ་རྗེའི་ལུས་དཀྱིལ་མཛེས་རྒྱན། ཨ་པད་རིན་པོ་ཆེ། ༢༩༠
དཔལ་ལྡན་བླ་མའི་གསུང་ཇི་ལྟ་བ་བཞིན་དུ་བཀོད་པའི་
ཟིན་བྲིས། ཨ་པད་རིན་པོ་ཆེ། ༣༡༡
སྨྱུང་བར་གནས་པའི་སྒྲུབ་ཐབས་ཀྱི་ཕན་ཡོན་དང་འབྲེལ་བའི་ཉམས་ཁྲིད་ཐེག་པ་
མཆོག་གི་སྒོ་འབྱེད། ཨ་པད་རིན་པོ་ཆེ། ༣༥༡

འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་
མཆན་འགྲེལ། ཨ་པད་རིན་པོ་ཆེ། ༤༨༤

༄༅། །དཀོན་མཆོག་རྗེས་དྲན་གྱི་མདོའི་ཚིག་དོན་གསལ་བྱེད་ཀྱི་ཡིག་ཆུང་དད་པའི་
མིག་འབྱེད་ཅེས་བྱ་བ་བཞུགས་སོ། །
ན་མོ་གུ་རུ་མཉྫ་གྷོ་ཥ་ཡ། དཀོན་མཆོག་གསུམ་པོ་སྟོན་འཛད་པའི། །དཀོན་མཆོག་ཀུན་
འདུས་བླ་མ་ལ། །དཀོན་མཆོག་དངོས་མཐོང་ཕྱག་འཚལ་ཏེ། །དཀོན་མཆོག་རྗེས་དྲན་གསལ་བྱེད་
འབྲི། །འདི་ལ་བཞི་སྟེ། མཚན་དོན། འགྱུར་ཕྱག གཞུང་དོན། འཇུག་གི་དོན་ནོ། །དང་པོ་ནི། རྒྱ་
གར་སྐད་དུ། ཨཱརྱ་རཏྣ་ཏྲ་ཡ་ཨ་ནུ་སྨི་ཏི་སཱུ་ཏྲ། བོད་སྐད་དུ། འཕགས་པ་དཀོན་མཆོག་གསུམ་རྗེས་
སུ་དྲན་པའི་མདོ། ཞེས་གསུངས་ཏེ། དེའང་རྒྱ་གར་ལེགས་སྦྱར་གྱི་སྐད་དུ་ཡོད་པ་དེ་བོད་སྐད་དུ་
བསྒྱུར་ན། ཨཱརྱ་འཕགས་པ། རིཏྟ་དཀོན་མཆོག ཏྲ་ཡ་གསུམ། ཨ་ནུ་རྗེས་སུ། སྨྲ་ཏི་དྲན་པ། སཱུ་ཏྲ་
མདོ། ཞེས་སོ། །དེ་ལ་འཇིག་རྟེན་པའི་ཆོས་ཚུལ་ཐམས་ཅད་ལས་འདས་པས་ན་འཕགས་པ་ཞེས་བྱ།
རཏྣའི་སྒྲ་དོན་དངོས་སུ་རིན་པོ་ཆེ་ལ་འཇུག་ཀྱང་། དེ་དང་འབྱུང་བ་དཀོན་པ་སོགས་ཆོས་མཐུན་
རྣམ་པ་དྲུག་གིས་ཆོས་མཐུན་པར་བརྟེན། ལོ་ཙཱ་བས་སྒྲ་དོན་འགྱུར་དུ་མཛད་དེ། དཀོན་པ་ཐམས་
ཅད་ཀྱི་མཆོག་ཡིན་པས་ན་དཀོན་མཆོག་ཅེས་སོ། །
དེ་ལ་ཐར་པའི་ལམ་སྟོན་པ་པོ་སངས་རྒྱས་དང་། ཐར་ལམ་དངོས་བསྟན་པ་དམ་པའི་ཆོས་
དང༌། ལམ་ལ་སློབ་པ་བོ་དགེ་འདུན་ཏེ་གྲངས་གསུམ་དུ་ངེས་པའོ། །སྒྲོ་སྐུར་དང་བྲལ་བའི་བློས་
ཡོན་ཏན་གྱི་སྒོ་ནས་རྗེས་སུ་དྲན་པར་བྱེད་ཅེས་པའོ། །རྩ་བའམ་སྙིང་པོར་གྱུར་པ་ཙམ་ཞིག་བརྗོད་
པས་ན་མདོ་ཞེས་སོ། །
གཉིས་པ་འགྱུར་ཕྱག་ནི། ཤེས་བྱ་ཇི་སྙེད་ཀྱི་རྣམ་པ་ཐམས་ཅད་མ་འདྲེས་པར་སྒྲིབ་མེད་དུ་
མཁྱེན་པའི་སངས་རྒྱས་ཉིད་ལ། ལོ་ཙཱ་བས་འགྱུར་མཛད་པའི་སྔོན་དུ། ཐམས་ཅད་མཁྱེན་པ་ལ་
མཚལ་ལོ། །ཞེས་ཕྱག་མཛད་པའོ། །གསུམ་པ་གཞུང་དོན་ལ་གསུམ་སྟེ། སངས་རྒྱས་ཀྱི་ཡོན་ཏན

རྗེས་སུ་དྲན་པ་དང་། ཆོས་ཀྱི་ཡོན་ཏན་རྗེས་སུ་དྲན་པ་དང་། དགེ་འདུན་གྱི་ཡོན་ཏན་རྗེས་སུ་དྲན་
པའི་པའོ། ། །
དང་པོ་ལ་གསུམ་ལས། དང་པོ་ཡོན་ཏན་མདོར་བསྡུས་ཏེ་རྗེས་སུ་དྲན་པ་ནི། འོག་ནས་
བཤད་པ་འདི་ལྟར་སེམས་ཅན་ཐམས་ཅད་ལ་མཐོ་རིས་དང་ཐར་པའི་ལམ་སྟོན་པ་པོ་བླ་ན་མེད་པའི་
སངས་རྒྱས་བཅོམ་ལྡན་འདས་ཞེས་མཚན་ཡོངས་སུ་གྲགས་པ་དེ་ནི། རང་དོན་དུ་ཆོས་ཐམས་ཅད་
ཀྱི་ཆོས་ཉིད་གནས་ལུགས་ཇི་ལྟ་བ་བཞིན་ཐུགས་སུ་ཆུད་ཅིང་རྟོགས་པས་ན་དེ་བཞིན་གཤེགས་པ། ཉོན་
མོངས་པའི་བདུད་དང་། ཕུང་པོའི་བདུད་དང་། འཆི་བདག་གི་བདུད་དང་། ལྷའི་བུའི་བདུད།
བདུད་བཞིའི་དགྲ་བཅོམ་པ་སྟེ། མདོར་ན་སྤང་བྱ་མ་ལུས་པ་སྤངས་ཤིང་། རྟོགས་བྱ་མ་ལུས་པ་
རྟོགས་པས་ན་ཡང་དག་པར་རྫོགས་པའི་སངས་རྒྱས་ཏེ། མ་རིག་པའི་གཉིད་མཐའ་དག་ལས་
སངས་པ་དང་། ཤེས་བྱ་མཐའ་དག་ལ་བློ་གྲོས་རྒྱས་པའི་དོན་ནོ། །འཕགས་ལམ་ཡན་ལག་བརྒྱུད་
ལས། ཡང་དག་པའི་ལྟ་བ་ནི་རིག་པ་དང༌། གཞན་བདུན་ལ་ཞབས་ཞེས་བྱ་བའམ། ཡང་ན་རིག་པ་
ནི་ལྷག་མཐོང་དང་།ཞབས་ནི་ཞི་གནས་ཏེ་ཞི་ལྷག་ཟུང་འཇུག་གམ། ཡང་ན་མི་སློབ་པའི་སྔོན་གྱི་
གནས་རྗེས་སུ་རིག་པ་དང་། མ་འོངས་པའི་འཆི་འཕོ་སྐྱེ་བ་རིག་པ། ད་ལྟའི་ཟག་ཟད་རིག་པ་སྟེ། རིག་
པ་གསུམ་དང་། རྫུ་འཕྲུལ་གྱི་རྐང་བ་བཞི་ལ་དབང་འབྱོར་པས་ན་ཞབས་སུ་ལྡན་པ། མཐའ་གཉིས་
སྤངས་པའི་ལམ་བདེ་བ་ལ་བརྟེན་ནས་འབྲས་བུ་བདེ་བ་བླ་ན་མེད་པའི་གོ་འཕང་བརྙེས་པས་ན་བདེ་
བར་གཤེགས་པ་ཞེས་པའོ། །གཞན་དོན་གྱི་རྒྱུ་སེམས་ཅན་སུ་ནི་རྒུད། སུ་ནི་ཉམ་ཐག སུ་ནི་གདུལ་
བར་བྱ་ཞེས་ཉིན་མཚན་ཀུན་ཏུ་ཡེ་ཤེས་ཀྱི་གཟིགས་པ་སྒྲིབ་མེད་དུ་འཇུག་ཅིང་གདུལ་བྱ་འདུལ་བའི་
དུས་ལས་ཡོར་བར་མི་མངའ་བས་ན་འཇིག་རྟེན་མཁྱེན་པ་དང་། དེ་དག་ཡལ་བར་མི་འདོར་བའི་
ཐུགས་རྗེ་ཆེན་པོ་ལ་བརྟེན་ནས། ལམ་ལ་འཇུག་པའི་ནུས་པ་ཡོད་པའི་གདུལ་བྱའི་སྐྱེས་བུ་དེ་རྣམས།
སྲིད་པ་ཉམ་ང་བའི་གཡང་ས་ལས་རྣམ་པར་ཐར་པའི་གནས་སུ་འདུལ་ཞིང་ཁ་ལོ་སྒྱུར་བ་པོ་ཡིན་
པས་ན་སྐྱེས་བུ་འདུལ་བའི་ཁ་ལོ་སྒྱུར་བ། འདུལ་བའི་ཚུལ་ཡང་། རྒྱལ་པོས་ཁྲིམས་ཀྱིས་འདུལ་བ་

ལྟ་བུ་སྡུག་བསྔལ་ལ་སྦྱོར་བ་མ་ཡིན་པར། མཐར་གཉིས་སྤངས་པའི་ལམ་བདེ་བ་ལ་བརྟེན་ནས་
འབྲས་བུ་མི་ཟད་པའི་བདེ་བ་ལ་སྦྱོར་བ་དང༌། ཤིན་ཏུ་གདུལ་དཀའ་བ་འདོད་ཆགས་ཅན་གསུང་
དགའ་བོ་དང༌། ཞེ་སྡང་ཅན་སོར་ཕྲེང་ཅན་དང་། ང་རྒྱལ་ཅན་ལྟེང་རྒྱལ་འོད་སྲུང་དང་། གཏི་མུག་
ཅན་ལམ་ཆུང་པ་ལྟ་བུ་ཡང་འདུལ་བར་མཛད་པ་དང་། མདོར་ན་ཡལ་བར་བོར་བའི་གདུལ་བྱ་
གཅིག་ཀྱང་མེད་པས་ན་བླ་ན་མེད་པ་ཞེས་སོ། །འགྲོ་བ་ཡོད་དོ་ཅོག་གི་སྟོན་པ་ཡིན་ཀྱང་། ཐུབ་པ་
ལས་དངོས་སུ་ཆོས་ཉན་ཅིང་འཕགས་ལམ་སྐྱེ་བའི་རྟེན་ཁྱད་པར་ཅན་ལྷ་མི་གཉིས་ཡིན་པས་ན་ལྷ་
དང་མི་རྣམས་ཀྱི་སྟོན་པ་གཅིག་པུར་གྱུར་ཅིང་། དོན་གཉིས་མཐར་ཕྱིན་པ་གང་ཡིན་པ་དེ་ནི་སངས་
རྒྱས་བཅོམ་ལྡན་འདས་ཏེ་ཞེས་གནས་སྐབས་ཀྱི་མཇུག་སྡུད་པའོ། །
གཉིས་པ་ཡོན་ཏན་རྒྱས་པར་རྗེས་སུ་དྲན་པའི་ཚུལ་ནི། དེ་ལྟ་བུའི་དེ་བཞིན་གཤེགས་པ་དེ་ནི།
གཞན་དོན་སྙིང་རྗེ་ཆེན་པོ་ཁོ་ནས་བསོད་ནམས་ཀྱི་ཚོགས་ཚད་མེད་པ་མཐར་ཕྱིན་པའི་རྒྱུ་ལས་བྱུང་
བས་ན་བསོད་ནམས་དག་གི་རྒྱུ་མཐུན་པ། བསོད་ནམས་དེའང་སོ་སྐྱེའི་དགེ་བ་ལྟར་འབྲས་བུ་
འབྱིན་ནས་ཟད་པ་དང་། ཉན་རང་གི་དགེ་རྩ་ལྟར་ཕུང་པོ་ལྷག་མེད་དུའང་མི་ཟད་དེ་ནམ་མཁའ་ཇི་
སྲིད་དུ་ཆུད་མི་ཟ་བ་དང་། འདི་ལ་བསྐྲུན་པའི་དགེ་རྩ་ཐམས་ཅད་ཀྱང་ནམ་ཡང་ཆུད་མི་ཟ་བས་ན་
དགེ་བའི་རྩ་བ་རྣམས་ཆུད་མི་ཟ་བ་ཞེས་པ་སྟེ། རྒྱ་མཚོ་ལ་ཆུ་ཐིགས་འཐོར་བ་བཞིན་ནོ། །སངས་
རྒྱས་ཀྱི་གཟུགས་སྐུ་རྣམ་པར་དག་པའི་རྒྱུའི་གཙོ་བོ་བཟོད་པ་ཚད་མེད་པར་བསྒོམས་པའི་ཕ་རོལ་ཏུ་
ཕྱིན་པ་ལས་བྱུང་བས་ན་བཟོད་པས་བརྒྱན་པ། སྐུ་འདི་ནི་བསོད་ནམས་ཚད་མེད་པ་ལས་གྲུབ་ཅིང་
བསོད་ནམས་ཚད་མེད་པར་འཕེལ་བའི་གཞི་དང༌། མི་ཟད་པའི་གཏེར་ཡིན་པས་ན་བསོད་ནམས་
ཀྱི་གཏེར་རྣམས་ཀྱི་གཞི་ཞེས་དང་། འབྲས་བུ་གཟུགས་སྐུ་རང་གི་ཡོན་ཏན་ཡང་སེན་མོ་ཟངས་ཀྱི་
མདོག་ལྟ་བུ་ལ་སོགས་པའི་དཔེ་བྱད་བརྒྱད་ཅུས་བཀྲ་བས་ན། དཔེ་བྱད་བཟང་པོ་རྣམས་ཀྱིས་སྤྲས་པ།
ཕྱག་ཞབས་ཀྱི་མཐིལ་ན་འཁོར་ལོ་རྩིབས་སྟོང་གི་རི་མོ་གསལ་བས་མཚན་པ་ལ་སོགས་པ་མཚན་
བཟང་སོ་གཉིས་ཀྱིས་མཛེས་པས། མཚན་རྣམས་ཀྱི་མེ་ཏོག་རྒྱས་པ། དེ་ལྟ་བུའི་སྐུ་དེ་ནི་སྤྱོད་ལམ་

གང་མཛད་ཀྱང་གདུལ་བྱའི་དོན་དུ་མི་འགྱུར་འགའ་ཡང་མེད་ཅིང་། གོང་སུ་ཞིག་གིས་མཐོང་བ་
དེའི་ཁམས་དབང་བསམ་པ་དང་མཐུན་པར་འཇུག་པས་ན་སྤྱོད་ཡུལ་རིམ་པར་མཐུན་པ་ཞེས་ཡོན་
ཏན་གྱི་ཆ་ནས་མཐོང་བ་པོའི་ཡིད་དུ་འབབ་པའི་དོན་དང་། སྐྱོན་གྱི་ཆ་ནས་མཐོང་བ་བོའི་ཡིད་ལ་མི་
མཐུན་པའི་རྣམ་པ་ཅུང་ཟད་ཀྱང་སྐྱེ་མི་སྲིད་པས་ན་མཐོང་ན་མི་མཐུན་པ་མེད་པ་ཞེས་སོ། །སངས་
རྒྱས་ཀྱི་དྲུང་དུ་འགྲོ་བ་ལ་གཉིས་ལས། དང་པོ་ལྟད་མོའི་ཕྱིར་རམ། སྔོན་གྱི་དགེ་རྩས་བསྐུལ་
བའམ། ཡིད་ཆེས་ནས་དད་པས་མཆོད་པ་སོགས་ཀྱི་ཕྱིར་འགྲོ་བའི་གང་ཟག་རྣམས་ཀྱིས་དེ་བཞིན་
གཤེགས་པ་མཐོང་བ་ན་དད་པ་ངང་གིས་སྐྱེ་ཞིང་། དེའི་རྐྱེན་གྱིས་དགེ་སློང་བསམ་གཏན་ལ་ཞུགས་
པའི་བདེ་བས་ཀྱང་མཚོན་པར་མི་ནུས་པའི་སེམས་རྒྱུད་ལ་དགའ་བ་ཆེན་པོ་འཕེལ་བས་ན་དད་པས་
མོས་པ་རྣམས་ལ་མངོན་པར་དགའ་བ་ཞེས་དང་། གཉིས་པ་བརྒལ་བའི་བསམ་པས་འོང་བ་དག་
ཀྱང་དེ་བཞིན་གཤེགས་པའི་དྲུང་དུ་ལྷག་པ་ན། ཟིལ་མི་བཟོད་པར་ཉི་མས་རྒྱུ་སྐར་བཞིན་དུ་ཁེངས་
པ་དང་བྲལ་ཏེ་ཞི་བའི་བདེ་བ་ལ་རེག་པར་གནས་ཤིང་། གང་དང་གང་དྲིས་པ་ལ་མི་མཁྱེན་པ་དང་
མི་གཟིགས་པའི་ཀླན་ཀ་གདགས་སུ་རང་བའི་གཞི་རྙེད་མི་སྲིད་པས་ན་ཤེས་རབ་ཟིལ་གྱིས་མི་
གནོན་པ་ཞེས། དེ་ལྟར་ཐུགས་ཤེས་རབ་ཀྱི་སྟོབས་ལ་འགྲན་པའི་ཟླ་མེད་ཅིང་མཐའ་ཡས་པ་དེ་
བཞིན་དུ། དེ་བཞིན་གཤེགས་པའི་སྐུའི་སྟོབས་དང་། རྫུ་འཕྲུལ་གྱི་སྟོབས་ལ་སོགས་པ་རྣམས་ཀྱང་
ཡིན་པར་བརྟེན་ལྷ་དང་བཅས་པའི་འཇིག་རྟེན་ནི་རྒོལ་བ་གང་གིས་ཀྱང་བརྫི་བའམ། ཟིལ་གྱིས་
གནོན་ཏེ་འགོང་བར་མི་ནུས་པས་ན་སྟོབས་རྣམས་ལ་བརྫི་བ་མེད་པ་ཞེས་སོ། །ཕྱོགས་དུས་རིས་སུ་
མ་ཆད་པའི་འགྲོ་བ་མཐའ་དག་ལ་ཕན་བདེའི་ལམ་བཟང་སྣང་བར་མཛད་པས་ན་སེམས་ཅན་
ཐམས་ཅད་ཀྱི་སྟོན་པ་ཞེས་དང་། དེ་ཉིད་ཅུང་ཟད་རྒྱས་པར་བསྟན་པ་ལ། རྒྱལ་བའི་གདུང་འཛིན་
དང་། དམ་པའི་ཆོས་ཀྱི་མཛོད་ལ་དབང་བ་དང་། གདུལ་བྱའི་ལྷག་མ་སྐྱོང་བ་སོགས་ཀྱིས་བྱང་ཆུབ་
སེམས་དཔའ་རྣམས་ལ་རྒྱལ་བའི་སྲས་ཞེས་བྱ་ལ། དེ་རྣམས་ལ་དང་པོ་རིགས་ཀྱི་ས་བོན་བསྐྲུན་པ་
དང་། བར་དུ་སྤང་རྟོགས་ཀྱི་ཡོན་ཏན་སྐྱེད་པ་དང་། ཐ་མར་ཆོས་ཀྱི་རྒྱལ་པོར་དབང་སྐུར་བ་པོ་ཡིན་

པས་ན་བྱང་ཆུབ་སེམས་དཔའ་རྣམས་ཀྱི་ཡབ་ཅེས་དང་། འཕགས་པ་དགྲ་བཅོམ་པ་ཤཱ་རིའི་བུ་དང་།
གནས་བརྟན་འོད་སྲུང་ཆེན་པོ་ལ་སོགས་པ་རྣམས་ཀྱང་བཅོམ་ལྡན་འདས་ཆོས་ཀྱི་རྒྱལ་པོའི་བཀའ་
ཡིས་བཅས་པ་ལ་གནས་ཏེ་བསླབ་པ་ཕྲ་མོ་ཚུན་ཆད་སྲོག་གི་ཕྱིར་ཡང་མི་གཏོང་བར་བསྲུངས་བ་ཁོ་
ནས་དགེ་སྦྱོང་གི་འབྲས་བུ་དེ་དང་དེ་ཐོབ་དགོས་པས་ན་འཕགས་པའི་གང་ཟག་རྣམས་ཀྱི་རྒྱལ་པོ་
ཞེས་དང་། ཕྲིན་ལས་ཀྱི་སྒོ་ནས་གདུལ་བྱ་རྣམས་ལམ་གྱི་རྟེན་དང་། ལམ་དང་། ལམ་མཐར་ཕྱིན་པ་
ལ་འགོད་པ་སྟེ། བྱང་ཆུབ་གསུམ་པོ་གང་རུང་གི་གྲོང་ཁྱེར་ཉམས་དགའ་བར་ཕྱིན་པར་མཛད་ཅིང་།
འཁོར་བའི་རྒྱ་མཚོ་ལས་སྒྲོལ་བའི་དེད་དཔོན་ཡིན་པས་ན་མྱ་ངན་ལས་འདས་པའི་གྲོང་ཁྱེར་དུ་འགྲོ་
བ་རྣམས་ཀྱི་དེད་དཔོན་ཞེས་བྱའོ། །
སངས་རྒྱས་ཀྱི་ཇི་ལྟ་ཇི་སྙེད་མཁྱེན་པའི་ཡེ་ཤེས་ནི་ཚད་དང་། དཔེ་དང་གྲངས་དང་གཏན་
ཚིགས་ལ་སོགས་པས་ནམ་ཡང་ཕ་མཐར་གཞལ་ཏེ་བློས་དཔག་པར་བྱར་མེད་པས་ན་ཡེ་ཤེས་
དཔག་ཏུ་མེད་པ་ཞེས་དང་། དེ་ལྟ་བུའི་བསམ་གྱིས་མི་ཁྱབ་པའི་ཡེ་ཤེས་བརྙེས་པ་ཉིད་ཀྱིས་ན། རྗོད་
བྱེད་ཀྱི་ཚིག་གཅིག་གམ། བརྗོད་བྱའི་དོན་གཅིག་ལས་བརྩམས་ཏེ་བསྐལ་པ་དཔག་ཏུ་མེད་པར་
བརྗོད་ཀྱང་སྤོབས་པ་གཏུགས་པའམ་རྫོགས་པར་མེད་པས་ན་སྤོབས་པ་བསམ་གྱིས་མི་ཁྱབ་པ་
ཞེས་དང་། གསུང་དོབ་དང་། འཛེར་བ་དང་། དམའ་བ་དང༌། མི་གསལ་བ་དང་། བསྟོད་སྨད་
ཕྱོགས་རིས་སོགས་ཀྱི་སྐྱོན་གྱི་ཆ་ཕྲ་མོ་ཙམ་ཡང་མི་མངའ་བས་ན་གསུང་རྣམ་པར་དག་པ་ཞེས་དང་།
མཉེན་ཅིང་འཇམ་པ་ལ་སོགས་པ་གསུང་ཚངས་པའི་དབྱངས་ཡན་ལག་རྒྱ་མཚོ་ཐམས་ཅད་དང་
ལྡན་ཅིང་གདུལ་བྱའི་རྒྱུད་ལ་གནས་སྐབས་དང་མཐར་ཐུག་གི་ཕན་བདེའི་འབྲས་བུ་སྟེར་བས་ན་
དབྱངས་སྙན་པ་ཞེས་གསུང་གི་ཕྲིན་ལས་དང༌། སངས་རྒྱས་ཀྱི་སྐུའི་ཡན་ལག་ཕྲ་མོ་རེ་རེ་ཙམ་གྱི་
མཛེས་སྡུག་ལ་ཡང་ཇི་ཙམ་བལྟས་ན་མིག་སུན་པ་མེད་ཅིང་། མ་མཐོང་བའི་དངོས་པོ་གྱ་ནོམ་པ་
གསར་དུ་མཐོང་བ་བཞིན་ཡིད་འོང་གི་ལྟད་མོའི་དགའ་སྟོན་རྟག་ཏུ་མི་ཉམས་ཤིང་ངོམས་པ་མེད་
པས་ན། སྐུ་བྱད་དམ་ཞལ་དཀྱིལ་ལྟ་བས་ཆོག་མི་ཤེས་པ་ཞེས་དང་། སྐུའི་བ་སྤུའི་བུ་ག་གཅིག་དང་

འོད་ཟེར་ཕྲ་མོ་གཅིག་གིས་ཀྱང་ལུས་སེམས་ཀྱི་སྡུག་བསྔལ་དྲག་པོ་སེལ་བ་དང་། སྲིད་པའི་འབྱོར་
ཐམས་ཅད་ཀྱང་ཟིལ་གྱིས་གནོན་ནུས་པས་ན་སྐུ་མཚུངས་པ་མེད་པ་ཞེས་སྐུའི་ཕྲིན་ལས་དང་། རང་
དོན་སྤང་བ་ཕུན་ཚོགས་ཀྱི་ཡོན་ཏན་ནི། འདོད་པའི་ཁམས་ན་བཞུགས་ཤིང་མངལ་དུ་གནས་པ་དང་
སྐུ་བལྟམས་པ་སོགས་འཇིག་རྟེན་མཐུན་འཇུག་གི་རོལ་པ་མཛད་ཀྱང་། འདམ་སྐྱེས་ཀྱི་པདྨ་བཞིན་
དུ་འདོད་ཡོན་ལ་ཆགས་ཅིང་འདུན་པ་སོགས་ཀྱི་སྐྱོན་དང་བྲལ་བས་ན་འདོད་པ་དག་གིས་མ་གོས་
པ་ཞེས་དང་། གཟུགས་ཁམས་ཀྱི་བསམ་གཏན་མཐའ་དག་མངོན་པར་མཛད་ཀྱང་དེའི་རོ་མྱོང་བ་
སོགས་ཀྱི་སྐྱོན་དང་བྲལ་བས་ན་གཟུགས་དག་གིས་ཉེ་བར་མ་གོས་པ་ཞེས་དང་། གཟུགས་མེད་ཀྱི་
ཏིང་ངེ་འཛིན་ཐོབ་པ་ལ་དེའི་རོ་མྱོང་བ་མེད་ཅིང་། གཟུགས་མེད་པ་དེར་བཞུགས་པའམ་མེད་པས་
ན་གཟུགས་མེད་པ་དག་དང་མ་འདྲེས་པ་ཞེས་སོ། །སྲིད་པའི་ས་བོན་དྲུང་ནས་ཕྱུང་ཞིང་འབྲས་བུ་
སྡུག་བསྔལ་བ་མཐའ་དག་སྦངས་པས་ན་སྡུག་བསྔལ་དག་ལས་རྣམ་པར་གྲོལ་བ་ཞེས་མདོར་
བསྟན་ནས། རྒྱས་པར་བཤད་པ་ནི། ཟག་བཅས་ཉེར་ལེན་གྱི་ཕུང་པོ་སྐྱེ་འཇིག་གི་ཆོས་ཅན་ལས་
གྲོལ་བས་ན་ཕུང་པོ་དག་ལས་རབ་ཏུ་རྣམ་པར་གྲོལ་བ་ཞེས་དང་། རང་རང་གི་རིགས་ཀྱི་ས་བོན་
འཛིན་ཅིང་སྐྱེ་འཇིག་གི་སྤྲོས་པ་དང་། བཅས་པའི་ཁམས་རྣམས་དང་བྲལ་བས་ན་ཁམས་རྣམས་དང་
མི་ལྡན་པ་ཞེས་དང་། དེ་བཞིན་གཤེགས་པ་ནི་འཇིག་རྟེན་པ་ལྟར་གཟུགས་སོགས་ཕྱིའི་སྐྱེ་མཆེད་
དྲུག་གིས་དམིགས་རྐྱེན་དང་། མིག་སོགས་ནང་གི་སྐྱེ་མཆེད་དྲུག་གིས་བདག་རྐྱེན་བྱས་ནས་ཤེས་པ་
ཡུལ་ལ་འཕྲོ་ཞིང་གཡོ་བ་མེད་པས་ན་སྐྱེ་མཆེད་རྣམས་བསྡོམས་པ་ཞེས་སོ། ། ་
རྒྱུ་ཀུན་འབྱུང་སྤངས་པའི་ཡོན་ཏན་ཡང་། སྤྱིར་ཉོན་མོངས་པའི་མིང་དུ་མདུད་པ་དང་།
ཡོངས་གདུང་། ཆུ་བོ། སྦྱོར་བ། ཐ་བ་སོགས་རྣམ་གྲངས་དུ་མར་མདོ་ལས་གསུངས་པས། འདིར་
འཇིགས་ལྟ་གཙོ་བོར་བྱས་པའི་ཉོན་མོངས་པ་རྣམས་ནི་ཁམས་གསུམ་འཁོར་བར་འཆིང་བའི་བྱེད་
ལས་ཅན་མདུད་པ་དམ་པོ་དང་འདྲ་བ་དེ་བདག་མེད་རྟོགས་པའི་ཤེས་རབ་ཀྱི་རལ་གྲིས་བཅད་པས་
ན་མདུད་པ་རྣམས་ཤིན་ཏུ་བཅད་པ་ཞེས་དང་། དེས་ན་བརྒྱུད་སྡུག་བསྔལ་གྱིས་མནར་ཞིང་གདུང་བ་

དང་བྲལ་བས་ན་ཡོངས་སུ་གདོང་བ་དག་ལས་རྣམ་པར་གྲོལ་བ་ཞེས་དང་། འཁོར་བར་འཇུག་པའི་
རྒྱུའི་གཙོ་བོ་སྲེད་པ་སྤངས་པས་ན་སྲིད་པ་ལས་གྲོལ་བ་ཞེས་དང་། མ་རིག་པ་དང་ལྟ་བ་ལ་སོགས་
པ་འཁོར་བའི་རྒྱུན་ཕྱོགས་སུ་དབང་མེད་དུ་ཁྱེར་བའི་ཤུགས་ཅན་ཆུ་བོ་ལྟ་བུའི་ཕ་རོལ་ཏུ་བརྒལ་ཟིན་
པས་ན་ཆུ་བོ་ལས་བརྒལ་བ་ཞེས་སོ། །
རྟོགས་པ་ཕུན་ཚོགས་ཀྱི་ཡོན་ཏན་ནི། བྱང་ཆུབ་ཀྱི་ཕྱོགས་མཐུན་དང་། ཚད་མེད་པ་ལ་
སོགས་པ་ཟག་མེད་གྱི་ཆོས་སྡེ་ཚན་ཉེར་གཅིག་ཏུ་རྣམ་པར་བཞག་པ་ལྟ་བུའི་ཡེ་ཤེས་ཀྱི་རྣམ་པ་
གཅིག་ཀྱང་མ་ཚང་བ་མེད་པས་ན་ཡེ་ཤེས་ཡོངས་སུ་རྫོགས་པ་ཞེས་དང་། དུས་གསུམ་དུ་གཤེགས་
པའི་སངས་རྒྱས་ཐམས་ཅད་དང་དགོངས་པ་སོ་སོ་ཐ་མི་དད་པའི་དབྱིངས་དང་ཡེ་ཤེས་དབྱེར་མེད་
པ་མཉམ་པ་ཉིད་རང་བྱུང་གི་ཡེ་ཤེས་ལ་གནས་པས་ན། འདས་པ་དང་། མ་བྱོན་པ་དང༌། ད་ལྟར་
བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་ཡེ་ཤེས་ལ་གནས་པ་ཞེས་དང་། སྲིད་ཞི་མཉམ་
ཉིད་དུ་རྟོགས་ཤིང་སྙིང་རྗེ་ཆེན་པོས་ཉན་རང་ལྟར་ཞི་བ་ཕྱོགས་གཅིག་ལ་མི་གནས་པས་ན་མྱ་ངན་
ལས་འདས་པ་ལ་མི་གནས་པ་ཞེས་དང་། རང་གི་ངོ་བོ་དུས་གསུམ་མཉམ་པ་ཉིད་ཆོས་ཀྱི་དབྱིངས་
སམ་ཡང་དག་པའི་མཐའ་ལས་གཡོ་བ་ཅུང་ཟད་ཀྱང་མེད་པས་ན་ཡང་དག་པའི་མཐའ་ལ་གནས་པ་
ཞེས་དང་། སངས་རྒྱས་ཀྱི་སྐུ་ལ་གཉིས་སམ། གསུམ་མམ། བཞི་སོགས་དབྱེ་བསྡུ་གང་ལྟར་ཡང་
འགྲོ་བ་སོ་སྐྱེ་ཕལ་བ་ནས་ས་བཅུའི་རྒྱུན་མཐའི་བྱང་སེམས་ཀྱི་བར་གྱི་འཇིག་རྟེན་དང་འཇིག་རྟེན་
ལས་འདས་པའི་ཕན་བདེའི་རྒྱུར། རྟག་པ་དང་ཁྱབ་པ་དང་ལྷུན་གྱིས་གྲུབ་པའི་ཚུལ་དུ་བཞུགས་
པས་ན་སེམས་ཅན་ཐམས་ཅད་ལ་གཟིགས་པའི་ས་ལ་བཞུགས་པ་སྟེ་ཞེས་སོ། ། །
གསུམ་པ་ཡོན་ཏན་གྱི་འཇུག་བསྡུས་པ་ནི། གོང་དུ་ཇི་སྐད་བསྟན་པ་འདི་དག་ནི་སངས་རྒྱས་
བཅོམ་ལྡན་འདས་རྣམས་ཀྱི་སྐུ་གསུམ་གྱི་ཆེ་བའི་ཡོན་ཏན་སྒྲོ་སྐུར་དང་བྲལ་བས་ན་ཡང་དག་པ་
རྣམས་སོ་ཞེས་གསུངས་པའི་དོན་ནོ། །
གཉིས་པ་ཆོས་ཀྱི་ཡོན་ཏན་རྗེས་སུ་དྲན་པ་ལ་གཉིས་ལས། དང་པོ་མདོར་བསྡུས་ཏེ་དྲན་

པའི་ཚུལ་ནི། སྤྱིར་ཆོས་ཞེས་པའི་སྒྲ་ཤེས་བྱ་དང་ལམ་སོགས་འཇུག་ཡུལ་བཅུ་ཡོད་ཀྱང་། འདིར་དེ་
དག་ལས་དམ་པ་དང་། རབ་དང་། ཕུལ་དུ་གྱུར་པ་ནི་རྟོགས་པའི་ཆོས་འགོག་ལམ་གཉིས་དང་།
དེའི་རྒྱུ་མཐུན་ལུང་གི་ཆོས་ཡིན་པས་ན། ལུང་རྟོགས་གཉིས་ལ་དམ་པའི་ཆོས་ནི་ཞེས་དང་། དེ་ཉིད་
ཐོག་མར་ཐོས་པའི་ཚེ་ན་ཡིད་ཆེས་ཀྱི་དད་པ་སྐྱེ་བས་ན་ཐོག་མར་དགེ་བ་ཞེས་དང་། བར་དུ་བསམ་
བྱུང་གི་ཤེས་རབ་ཀྱིས་སྒྲོ་འདོགས་ཆོད་ནས་ངེས་ཤེས་སྐྱེ་བས་ན་བར་དུ་དགེ་བ་ཞེས་དང་། མཐར་
བསྒོམ་པས་ཉམས་སུ་བླངས་པ་ན་ཡང་དག་པའི་ཡེ་ཤེས་ཀྱིས་སྲིད་པའི་རྩ་བ་མ་རིག་པ་བསལ་བས་
ན་ཐ་མར་དགེ་བ་ཞེས་སོ། །བརྗོད་བྱ་ཀུན་རྫོབ་དང་དོན་དམ་པའི་བདེན་པ་གཉིས་ཕྱིན་ཅི་མ་ལོག་
པར་སྟོན་པས་ན་དོན་བཟང་པོ་ཞེས་དང་། འཇིག་རྟེན་ན་གྲགས་པ་དང་མཐུན་པའི་མིང་ཚིག་ཡི་
གེའི་སྒོ་ནས་སྟོན་པས་ན་ཚིག་འབྲུ་བཟང་བོ་ཞེས་དང་། ངོ་བོའི་ཆ་ནས་ཚངས་སྤྱོད་ཡོན་ཏན་བཞི་
ལྡན་ཏེ། འདུས་བྱས་མི་རྟག་པ་དང་། ཆོས་ཐམས་ཅད་བདག་མེད་པ་སོགས་སྟོན་ཏེ། གཞན་མུ་
སྟེགས་བྱེད་སོགས་དང་། ཐུན་མོང་མིན་པས་ན་མ་འདྲེས་པ་ཞེས་དང་། ཁམས་གསུམ་གྱི་ཉོན་
མོངས་སྤོང་བའི་གཉེན་པོ་ཚང་བས་ན་ཡོངས་སུ་རྫོགས་པ་ཞེས་དང་། བསྟན་བྱ་ཆོས་ཀྱི་དབྱིངས་
རང་བཞིན་གྱི་རྣམ་པར་དག་པས་ན་ཡོངས་སུ་དག་པ་ཞེས་དང་། སྤོང་བྱ་གློ་བུར་གྱི་དྲི་མ་བག་
ཆགས་དང་བཅས་བྱང་བར་བྱར་ཡོད་པས་ན་ཡོངས་སུ་བྱང་བ་ཞེས། ཚངས་པ་ནི་མྱ་ངན་ལས་
འདས་པ་ཡིན་ལ་དེར་སྤྱོད་པའི་ལམ་ཡོན་ཏན་བཞི་དང་ལྡན་པའི་དོན་ནོ། ། །
གཉིས་པ་རྒྱས་པར་དྲན་པའི་ཚུལ་ནི། རྨོངས་པས་བསླད་པའི་ཕྱི་རོལ་མུ་སྟེགས་བྱེད་ཀྱི་སྟོན་
པས་རང་ཚིག་སྔ་ཕྱི་འགལ་བ་དང་། ལྐོག་གྱུར་སྟོན་པ་ལ་བསླུ་བ་ཅན་དང་། འཚེ་བ་ཆོས་སུ་སྟོན་
པར་བྱེད་པ་དེ་ལྟ་བུ་མ་ཡིན་པས་ན། བཅོམ་ལྡན་འདས་ཀྱིས་ཆོས་ལེགས་པར་གསུངས་པ་ཞེས་དང་།
ལེགས་པར་ཇི་ལྟར་གསུངས་ཞེ་ན། བདག་མེད་པར་སོགས་ཇི་ལྟར་བསྟན་པ་བཞིན་གདུལ་བྱས་
ཀྱང་མཐོང་བར་བྱར་ཡོད་པས་ན་ཡང་དག་པར་མཐོང་བ་ཞེས་དང་། རིམས་ནད་ལྟ་བའི་ཉོན་མོངས་
པ་བག་ཆགས་དང་བཅས་པ་དྲུང་ནས་འབྱིན་པའི་གཉེན་པོ་ཟག་པ་མེད་པའི་ཆོས་ཡིན་པས་ན་ནད་

མེད་པ་ཞེས་དང་། སྤངས་བ་དང་རྟོགས་པ་ལ་སླར་ལྡོག་པའམ། གདུལ་བྱ་སྐྱོབ་པའི་ནུས་པ་ལ་
ཉམས་པ་དང་། ཕྲིན་ལས་རྒྱུན་ཆད་པ་སོགས་མི་མངའ་བས་ན་དུས་ཆད་པ་མེད་པ་ཞེས་དང་། དམ་
པའི་ཆོས་འདིས་སྡུག་ཀུན་མཐའ་དག་སྤངས་པའི་ཟག་མེད་ཀྱི་བདེ་བ་བླ་ན་མེད་པ་དེ་ཉིད་གདུལ་བྱ་
སོ་སོའི་རྒྱུད་ལ་འདྲེན་ཅིང་གཏོད་པར་བྱེད་པས་ན་ཉེ་བར་གཏོད་པ་ཞེས་དང་། ཉམ་ང་བའི་རྒྱ་
མཚོའི་དབུས་སུ་གྲུ་དང་ཕྲད་པ་ལྟར་འཁོར་བའི་རྒྱ་མཚོ་ཕ་རོལ་ཏུ་སླར་མི་ལྡོག་པར་བསྒྲོད་ནུས་
པར་བརྟེན། དམ་པའི་ཆོས་མཐོང་ཞིང་རྟོགས་པ་འདི་ལས་དོན་ཆེ་བ་གཞན་མེད་པས་ན་འདི་མཐོང་
བ་ལ་དོན་ཡོད་པ་ཞེས་དང་། འཇིག་རྟེན་ཕལ་པའི་བློ་དང་རྟོག་གེ་ཤེས་པའི་བློའི་ཡུལ་མ་ཡིན་པར་
དོན་གྱི་གནས་ཚུལ་ཇི་ལྟ་བཞིན་གཟིགས་པའི་མཁས་པ་འཕགས་རྣམས་ཀྱིས་སོ་སོ་རང་རིག་པའི་
ཡེ་ཤེས་ཀྱི་སྤྱོད་ཡུལ་ཡིན་པས་ན། མཁས་པ་རྣམས་ཀྱིས་སོ་སོ་རང་གིས་རིག་པར་བྱ་བ་ཞེས་དང་།
སངས་རྒྱས་ཀྱིས་གསུངས་པའི་དྲང་ངེས་སྣ་སོགས་ཅན་གྱི་ཆོས་ཐམས་ཅད་ཀྱང་གདུལ་བྱའི་ཁམས་
དབང་བསམ་པའི་བྱེ་བྲག་སོ་སོར་མཁྱེན་ནས། དེ་དག་འདུལ་བའི་གཉེན་པོ་ལ་བདེན་པ་གཉིས་
ལས་བརྩམས་པའི་ཆོས་རིགས་པ་དང་ཕྲ་བ་དང་ཤིན་ཏུ་ཕྲ་བ་དང་མཐར་ཐུག་པའི་དོན་རྣམས་ཇི་
ཙམ་བཟོད་པར་བསྟན་པ་དེ་ཐམས་ཅད་གདུལ་བྱའི་རྒྱུད་ཀྱི་ཉོན་མོངས་པའི་གཉེན་པོ་འགྲོ་ཞིང་།
གནས་སྐབས་དང་མཐར་ཐུག་གི་བྱང་ཆུབ་ཀྱི་རྒྱུ་རུ་ལེགས་པར་བརྟེན་པར་བྱ་བ་ཡིན་པས་ན།
བཅོམ་ལྡན་འདས་ཀྱིས་གསུངས་པའི་ཆོས་འདུལ་བ་ལ་ལེགས་པར་བརྟེན་པ་ཞེས་དང་། སྤོང་བྱ་
ཀུན་ནས་ཉོན་མོངས་རགས་པ་ནས་བརྩམས་ཏེ་མ་རིག་བག་ཆགས་ཀྱི་ས་ཡི་བར་གྱི་སྤོང་བྱ་མ་ལུས་
པ་ལས་ངེས་པར་འབྱུང་བའི་ཐབས་སྣ་ཚོགས་དང་ལྡན་པས་ན་ངེས་པར་འབྱུང་བ་ཞེས་དང་། སྒྲིབ་
གཉིས་ཀྱི་དྲི་མ་མཐའ་དག་ཟད་པ་ན་རྟོགས་བྱ་མཐར་ཐུག་པ་བླ་མེད་བྱང་ཆུབ་རྟོགས་པའམ་བརྙེས་
པ་ཡིན་པས་ན་རྫོགས་པའི་བྱང་ཆུབ་ཏུ་འགྲོ་བར་བྱེད་པ་ཞེས་དང་། མིང་ཚིག་ཡི་གེ་སོགས་ཐ་དད་
པའི་ཆོས་བསྟན་པ་ཐམས་ཅད་ཀྱང་གདུལ་བྱའི་རྒྱུད་ཚོད་དང་མཐུན་པའི་གཉེན་པོར་མི་འགྱུར་བ་
མེད་པས་ན་མི་མཐུན་པ་མེད་ཅིང་ཞེས་དང་། མི་མཐུན་པ་མེད་པར་མ་ཟད། ལམ་དང་ཐེག་པ་འོག་

མའི་ཡོན་ཏན་གྱི་ཆ་ཐམས་ཅད་གོང་མ་གོང་མར་འདུ་ཞིང་ཚང་བས་ན་འདུས་པ་དང་ལྡན་པ་ཞེས་
དང་། ཆོས་ཉམས་སུ་ལེན་པ་པོ་རང་གིས་ཆོས་མ་བཏང་ན་ཆོས་ཀྱི་དངོས་ནས་བརྟེན་པར་བྱར་མེད་
པའམ། བརྟེན་དུ་མི་རུང་བ་ཞིག་འགྱུར་མི་སྲིད་པས་ན་བརྟེན་པ་ཡོད་པ་ཞེས་དང་། ཆོས་དཀོན་
མཆོག་ལ་སྐྱབས་སུ་སོང་སྟེ་བརྟེན་པ་ཉམས་ལེན་མཐར་ཕྱིན་ན། དུས་གསུམ་མཉམ་ཉིད་རྟོགས་ཏེ་
འདུས་མ་བྱས་པའི་ཆོས་ཀྱི་སྐུ་མངོན་དུ་གྱུར་ནས་སླར་ཡང་བྱ་བ་གཞན་དང་གཞན་ལ་སྦྱོར་བའམ།
ཡུལ་དུས་གཅིག་ནས་གཅིག་ཏུ་བརྒྱུད་ཅིང་འགྲོ་བ་ཆད་པས་ན་རྒྱུ་བ་བཅད་པའོ་ཞེས་པའི་དོན་ནོ། །
ག སུམ་པ་དགེ་འདུན་གྱི་ཡོན་ཏན་རྗེས་སུ་དྲན་པའི་ཚུལ་ཡང་། འདིར་སངས་རྒྱས་ཀྱི་ཐེག་པ་
ནི་འཇིག་རྟེན་ལས་འདས་པ་ཡིན་པས་ན་ཆེན་པོ་ཡིན་པའམ། ཡང་ན་དམིགས་པ་ལ་སོགས་པའི་
ཆེན་པོ་བདུན་དང་ལྡན་པའི་ཐེག་པ་ལ་གནས་པའི་འཕགས་པའི་གང་ཟག་རྣམས་ནི། བདུད་བྱེ་བ་
ཕྲག་ཁྲིག་གིས་ཀྱང་ཡང་དག་པའི་ལམ་ལས་དབྲལ་ཏེ་ཐ་དད་དུ་མི་ཕྱེད་པའི་འདུན་པ་དང་ལྡན་པས་ན།
ཐེག་པ་ཆེན་པོའི་དགེ་འདུན་ནི་ཞེས་དང་། འཆལ་ཁྲིམས་ཀྱི་ཉེས་སྐྱོན་དང་བྲལ་བའི་ཚུལ་ཁྲིམས་ཀྱི་
བསླབ་པས་རྒྱུད་བསྡམས་པས་ན་ལེགས་པར་ཞུགས་པ་ཞེས་དང་། དོན་རྣམ་པར་ངེས་པའི་སེམས་
རྒྱུད་ཏིང་ངེ་འཛིན་གྱི་བསླབ་པ་དང་ལྡན་པས་ན་རིགས་པར་ཞུགས་པ་ཞེས་དང་། རྟག་ཆད་ཀྱི་
མཐའ་ལ་མི་གནས་པའི་ཡང་དག་པའི་ལྟ་བ་ཤེས་རབ་ཀྱི་བསླབ་པ་དང་ལྡན་པས་ན་དྲང་པོར་
ཞུགས་པ་ཞེས་དང་། ཐམས་ཅད་ཀྱང་ལྟ་བ་དང་ཚུལ་ཁྲིམས་དང་ཆོ་ག་དང་འཚོ་བ་དང་གཞན་དོན་
གྱི་སྤྱོད་པ་སོགས་ལ་མི་མཐུན་པ་མེད་པར་མྱ་ངན་ལས་འདས་པའི་ལམ་ལ་ཞུགས་པས་ན་མཐུན་
པར་ཞུགས་པ་ཞེས་པའི་དོན་ནོ། །ཟབ་མོའི་ཆོས་ཉིད་རྟོགས་ཤིང་ཡོན་ཏན་གྱི་ཆེ་བ་དང་ལྡན་པས་ན་
ལག་པ་ཐལ་མོ་སྦྱར་བའི་འོས་སུ་གྱུར་པ་ཞེས་དང་། འདི་ལ་དད་ཅིང་གུས་པས་ཕྱག་འཚལ་བ་ན་
ཕན་བདེ་འབྱུང་ཞིང་དོན་ཆེ་བས་ན་ཕྱག་བྱ་བའི་འོས་སུ་གྱུར་པ་ཞེས་དང་། བསོད་ནམས་དགེ་བའི་
དཔལ་ལམ་ཕུན་སུམ་ཚོགས་པ་ཐམས་ཅད་འབྱུང་བའི་གནས་ཡིན་པས་ན་བསོད་ནམས་ཀྱི་དཔལ་
གྱི་ཞིང་ཞེས་དང་། རང་ཉིད་ཡོན་ལ་སྤྱོད་པའི་ཉེས་པ་མེད་པར་མ་ཟད་གཞན་ཡོན་འབུལ་བ་པོའི་

རྒྱུད་ན་དགེ་བའི་ཚོགས་རླབས་པོ་ཆེ་རྫོགས་པར་འགྱུར་བས་ན་ཡོན་ཡོངས་སུ་སྦྱིན་པ་ཆེན་པོ་ཞེས་
དང་། ཞིང་བཟང་པོ་ལ་ས་བོན་བཏབ་པ་ལྟར་ཡོན་ཅི་ཙམ་ཕུལ་བའི་སྦྱིན་པའི་འབྲས་བུ་རབ་དང་
ཕུལ་ཏུ་ཕྱིན་པ་ཚད་མེད་པ་འབྱོན་པས་ན་སྦྱིན་པའི་གནས་སུ་གྱུར་པ་ཞེས་དང་། དགེ་འདུན་ནི་
ཕྱོགས་དུས་གནས་སྐབས་ཐམས་ཅད་དུ་སྦྱིན་གནས་སུ་གྱུར་ཅིང་། འདི་དང་མཚུངས་པའི་སྦྱིན་
གནས་མཆོག་གཞན་མེད་པས་ན་ཀུན་ཏུ་ཡང་སྦྱིན་པའི་གནས་སུ་གྱུར་པ་ཆེན་པོའོ་ཞེས་པ་སྟེ།
འདིར་ཐེག་པ་ཆེན་པོའི་དགེ་འདུན་མཚན་ཉིད་པ་ནི། ས་དང་པོ་ཐོབ་པ་ཡན་ཆད་ཀྱི་འཕགས་པ་ཁོ་
ནི་ལ་འཇོག་དགོས་ཀྱང་། གཞན་ཐེག་དམན་འཕགས་པ་དང་། ཚོགས་སྦྱོར་ན་གནས་པ་སོགས་གྱི་
སོ་སྐྱེའི་དགེ་འདུན་ཡང་དེའི་ཕྱོགས་སུ་མཐུན་ནོ། ། 
བཞི་བ་འཇུག་གི་དོན་རྫོགས་ཚིག་ནི། འཕགས་པ་དཀོན་མཆོག་གསུམ་རྗེས་སུ་དྲན་པའི་
མདོ་རྫོགས་སོ་ཞེས་པའོ། །དེ་ལྟར་ན་དཀོན་མཆོག་གསུམ་རྗེས་སུ་དྲན་པའི་ཕན་ཡོན་ཡང་། མདོ་
ལས་སངས་རྒྱས་དང་། ཆོས་དང་། དགེ་འདུན་རྗེས་སུ་དྲན་པས་ནི་འཇིགས་པ་ཐམས་ཅད་ལས་ཐར་
པར་འགྱུར་བ་གསུངས་པ་དང་། སངས་རྒྱས་དང་། ཆོས་དང་། དགེ་འདུན་ལ་དགེ་བའི་རྩ་བ་བསྐྱེད་
པ་ནི་ཟད་པར་མི་འགྱུར། ཡོངས་སུ་གཏུགས་པར་མི་འགྱུར་ཞིང་། མྱ་ངན་ལས་འདས་པ་མི་ཟད་
པོའང་ཐོབ་པར་བྱེད་དོ། །ཞེས་སོགས་རྒྱ་ཆེར་གསུངས་སོ། །དེ་ལྟར་དཀོན་མཆོག་རྗེས་དྲན་གྱི། །ཚིག་དོན་
རྣམ་པར་འབྱེད་པ་འདི། །མཁས་པའི་གཞུང་ལས་བཏུས་ནས་ནི། །དང་པོའི་ལས་ཅན་དོན་དུ་བྲིས། ། ་
འདིར་འབད་རྣམ་དཀར་ཅུང་སྲིད་ན། །རྒྱལ་བསྟན་ཀུན་ནས་དར་བ་དང་། །དེ་འཛིན་མཆོག་རྣམས་
ཞབས་བརྟན་ཅིང་། །འགྲོ་ཀུན་ཕན་བདེའི་དཔལ་ཐོབ་ཤོག །ཅེས་པ་འདིའང་། ཨ་རིར་བཞུགས་པའི་
ཆོས་ཚོགས་ཀྱི་དགེ་སློབ། བསླབ་གསུམ་ལྡན་པ་བསྐལ་རྒྱ་མཆོག་གིས་བསྐུལ་ངོར་ཆོས་སྨྲའི་བཙུན་
གཟུགས་རྒན་བུ་ཀུན་དགའ་དབང་ཕྱུག་གིས། སྤྱི་ལོ ༡༩༩༤ རབ་བྱུང་༡༧ ཤིང་ཁྱི་ཟླ་༦ ཚེས ༤ ཆོས་
འཁོར་དུས་དྲན་ཉིན། འབིར་རྫོང་གསར་བཤད་གྲྭར་སྦྱར་བར་དགེ་ལེགས་སུ་གྱུར་ཅིག ། །

༄༅། །བདག་ཅག་གི་སྟོན་པས་ཐུགས་བསྐྱེད་ཚུལ་གྱི་སྐྱེས་རབས་
མདོར་བསྡུས་བཞུགས་སོ། ། །
སྔོན་བསྐལ་བ་ཐོག་མ་མེད་པའི་དུས་ཀྱི་གོང་རོལ་ཞིག་ཏུ་སོ་སྐྱེ་འཆིང་བ་ཀུན་ལྡན་དུ་གྱུར་
པའི་ཚེ། ལས་དབང་གི་མི་ཡི་ཤིང་རྟ་ཞེས་བྱ་བའི་དམྱལ་བར་ལྟུང་བ་ན། གྲོགས་གཞན་ཞིག་དང་
བསྡོངས་ཏེ། དམྱལ་སྲུང་ཨ་ཝ་གླང་མགོ་སྡོད་པའི་ཤིང་རྟ་འདྲེན་པའི་གྱད་དུ་གྱུར་པ་ན། གྲོགས་དེ་
ཡིས་ཤིང་རྟ་འདྲེན་མི་ནུས་པ་སྡུག་བསྔལ་བར་གྱུར་པ་ལ། རྒྱད་ཐེག་ཆེན་གྱི་རིགས་ཅན་ཡིན་པས་
སྲུང་མ་ཨ་ཝ་ལ་འདི་ལ་སྙིང་རྗེ་ཅུང་སྐྱེད་ཅིག་ཅེས་པས། དེ་ཁྲོས་ནས་ལྕགས་ཀྱི་མདུང་རྩེ་གསུམ་
གྱད་ཀྱི་གཉན་སར་བསྣུན་པས་ཚེ་ཡི་དུས་བྱས། བསྐལ་བ་བརྒྱ་ཡི་སྡིག་པ་བྱང་ནས་དེ་ལས་ཐར་ཏེ་
རིང་ཞིག་ནས་འཛམ་གླིང་ལྷོ་ཕྱོགས་ཀྱི་རྒྱུད་དུ་རྫ་མཁན་ཁྱེའུ་སྣང་བྱེད་དུ་གྱུར་ཏེ་སངས་རྒྱས་ཤཱཀྱ་
ཐུབ་པ་ཆེན་པོ་ལ་ཤིན་ཏུ་དད་པར་གྱུར་ཏེ། ཐུག་པ་འཇམ་པོ་ཡོལ་གོ་གང་དང་། མགྲོན་བུ་ལྔས་
མཆོད་དེ། བདེ་བར་གཤེགས་པ་ཁྱེད་སྐུ་ཅི་འདྲ་དང་། སོགས་ཀྱི་སྨོན་ལམ་བཏབ་ཅིང་བྱང་ཆུབ་
མཆོག་ཏུ་ཐུགས་ཐོག་མར་སྐྱེད་པ་སྟེ། མདོ་སྡེ་བསྐལ་བཟང་ལས་ཀྱང་། ང་ནི་སྔོན་ཚེ་དམན་པར་
གྱུར་པའི་ཚེ། །དེ་བཞིན་གཤེགས་པ་ཤཱཀྱ་ཐུབ་དེ་ལ། །འཛམ་གང་ཞིག་ནི་དབུལ་བར་བྱས་ནས་
ཀྱང་། །དང་པོར་བྱང་ཆུབ་མཆོག་ཏུ་སེམས་བསྐྱེད་དོ། ། །
ཞེས་དང་པོར་ཐུགས་བསྐྱེད་ཚུལ་དང་། བར་དུ་ཚོགས་བསགས་ཚུལ་ལ། ཐེག་པ་ཆུང་ངུ་
ལས། གྲངས་མེད་དང་པོ་ལ། རྫ་མཁན་གྱི་ཁྱེའུར་གྱུར་པའི་ཚེ། ཤཱཀྱ་ཐུབ་པ་ཆེན་པོ་འཇིག་རྟེན་དུ་
བྱོན་པ་ནས། དེ་བཞིན་གཤེགས་ཡུལ་འཁོར་སྐྱོང་གི་བར་ལ་བདུན་ཁྲི་ལྔ་སྟོང་ལ་བསྙེན་བཀུར་བྱས་
པ་དང་། གྲངས་མེད་གཉིས་པར་བྲམ་ཟེའི་ཁྱེའུར་གྱུར་པའི་ཚེ། མར་མེ་མཛད་ལ་ཨུཏྤལ་སྔོན་པོ་
བདུན་གཏོར་བ་ནས་བདེ་གཤེགས་དབང་པོའི་རྒྱལ་མཚན་གྱི་བར་བདུན་ཁྲི་དྲུག་སྟོང་ལ་བསྙེན་

བཀུར་བྱས། གྲངས་མེད་གསུམ་པ་ལ། རྒྱལ་པོར་གྱུར་པའི་ཚེ་བདེ་གཤེགས་བདེ་མཛད་ལ་མཆོད་
པ་ཕུལ་ཞིང་། དེ་ཡི་སྐུ་གདུང་གི་མཆོད་རྟེན་བརྩེགས་པ་ནས། སངས་རྒྱས་འོད་སྲུང་ལས་རབ་ཏུ་
བྱུང་ཞིང་ཐུགས་བསྐྱེད་པའི་བར་བདུན་ཁྲི་བདུན་སྟོང་བསྙེན་བཀུར་ཞིང་མཉེས་པར་བྱས་སོ་
གསུངས། མཛོད་ལས། ཤཱཀྱ་ཐུབ་ནས་རིན་ཆེན་གཙུག་ཏོར་ཅན་གྱི་བར་གྲངས་མེད་དང་པོ། མར་
མེ་མཛད་ཀྱི་བར་གྲངས་མེད་གཉིས། རྣམ་གཟིགས་ཀྱི་བར་གྲངས་མེད་གསུམ། དེ་ནས་མཚན་
བཟང་གི་རྒྱུ་སྒྲུབ་པ་ལ་བསྐལ་བ་བརྒྱ་ཐོགས། བྲམ་ཟེའི་ཁྱེའུར་གྱུར་པ་ན་སངས་རྒྱས་སྐར་རྒྱལ་མེ་
ཡི་ཁམས་ལ་སྙོམས་པར་ཞུགས་པ་ལ་རྐང་པ་ཡ་གཅིག་འགྲེང་ནས་ཞག་བདུན་གྱི་བར་བསྐོར་བ་
བྱས། སྐྱེས་བུ་ཁྱུ་མཆོག་སོགས་ཀྱིས་བསྟོད་པས་བསྐལ་བ་དགུ་ཡི་ཚོགས་ཟླུམ། དེ་ནས་བསྐལ་བ་
དགུ་བཅུ་རྩ་གཅིག་འདས་པ་ན་གྲོང་ཁྱེར་ཉེར་ལྡན་དུ་སངས་རྒྱས་འོད་སྲུང་བྱོན་པའི་ཚེ་བྲམ་ཟེའི་
ཁྱེའུ་བླ་མར་གྱུར་པ་ཡན་ཆད་ཀྱིས་མཚན་གྱི་རྒྱུ་གྲུབ་ནས་བྱང་སེམས་ངེས་པ་ལ་གནས་པ་ཞེས་བྱ། །
མཚན་བཟང་འགྲུབ་པའི་རྒྱུ་མཐར་ཕྱིན་ནས་དགའ་ལྡན་དུ་དམ་པ་ཏོག་དཀར་དུ་འཁྲུངས་པ་ནི།
སྐྱེ་བ་གཅིག་གི་ཐོགས་པའི་བྱང་ཆུབ་སེམས་དཔའ་དང་། དེ་ནས་མཛམ་གླིང་དུ་དོན་ཐམས་ཅད་
གྲུབ་པ་ཞེས་བྱ་བར་གྱུར་པ་ནི། སྲིད་པ་ཐ་མ་བའི་བྱང་ཆུབ་སེམས་དཔའ། རྟེན་དེ་ལ་རྡོ་རྗེ་གདན་དུ་
སྲོད་ལ་བདུད་བཏུལ། གུང་ལ་མཉམ་པར་གཞག །ཐོ་རངས་རྡོ་རྗེ་ལྟ་བུའི་ཏིང་ངེ་འཛིན་མངོན་དུ་
མཛད་པའོ། །ཞེས་བཞེད། ཐེག་ཆེན་ལུགས་ནི། གྲངས་མེད་དང་པོས་ནི་མོས་པས་སྤྱོད་པ་ནས་ས་
དང་པོ་བར་དང་། གྲངས་མེད་གཉིས་པས། ས་གཉིས་པ་ནས་བདུན་པ་མན་ཆད་དང་། གྲངས་མེད་
གསུམ་པས་ནི། ས་བཅུ་བ་མན་ཆད་ཐོབ་པར་བཞེད། བརྒྱད་སྟོང་འགྲེལ་ཆེན་ལས། གྲངས་མེད་
་སུམ་ཅུ་རྩ་གསུམ་དུའང་བཤད། གྲངས་མེད་བརྩམས་པའི་ཐོག་མ་ནི། ཐེག་བསྡུས་ལས། བཟང་
དང་སྨོན་པའི་སྟོབས་ཅན་དང་། །སེམས་བརྟན་ཁྱད་པར་འགྲོ་བ་ཡིས། །བྱང་ཆུབ་སེམས་དཔའ་
གྲངས་མེད་གསུམ། །ཀུན་ཏུ་བརྩམ་པར་མཛད་པ་ཡིན། །ཞེས་ཆོས་བཞི་བོ་འདི་དག་ཚོགས་ལམ་
དུ་ནམ་ཐོབ་ན་གྲངས་མེད་ཀྱི་མགོ་བརྩམས་པར་བཞེད་དོ། །

དེའང་རྒྱལ་པོ་རྣམ་རྒྱལ་གྱི་སྲས་གཞོན་ནུ་བརྩོན་འགྲུས་སྤྱོད་དུ་གྱུར་པའི་ཚེ་དེ་བཞིན་
གཤེགས་པ་འོད་འཕྲོའི་ཕུང་པོ་ལས་རྗེས་སུ་བསྟན་པ་ནོས་ཏེ་ལོ་བྱེ་བ་ཁྲག་དྲུག་ཅུ་རྩ་དྲུག་ཏུ་སངས་
རྒྱས་འཁོར་བཅས་མཆོད་པས་ས་དང་པོ་མངོན་དུ་མཛད། གྲངས་མེད་གཉིས་པར། གྲོང་ཁྱེར་
ཛམྦུའི་ཆུ་གསེར་དུ་རྒྱལ་པོ་མཛེས་སྣང་ཞེས་པ་བྱུང་བ་ན། སྟོན་པ་ཉིད་ཚོང་དཔོན་ཤེས་རབ་བཟང་
པོར་གྱུར་ཏེ། དེ་བཞིན་གཤེགས་པ་དཀོན་མཆོག་སྤྲིན་ལས་རྗེས་སུ་བསྟན་པ་ནོས་ཤིང་། དེ་བཞིན་
གཤེགས་པ་ལོ་སྟོང་དུ་བསྙེན་བཀུར་ནས་ཚོགས་བསགས་པས། ས་བདུན་པ་མངོན་དུ་མཛད།
གྲངས་མེད་གསུམ་པ་ལ། རྒྱལ་པོ་དགྲ་ཐུལ་གྱི་ཕོ་བྲང་པདྨ་ཅན་དང་ཉེ་བར་བྲམ་ཟེའི་སློབ་མ་
གཞོན་ནུ་སྤྲིན་དུ་གྱུར་པའི་ཚེ་བདེ་གཤེགས་མར་མེ་མཛད་ལ་ཨུཏྤལ་ལྔས་གཏོར་ཏེ་རེལ་བ་གསེར་
གྱི་མདོག་ཅན་སྟན་དུ་བཏིང་ནས་བདག་ལུང་སྟོན་པར་མི་མཛད་ན་ལུས་བསྐམ་པར་བྱའོ་ཞེས་དམ་
བཅས་པར། དེ་བཞིན་གཤེགས་པས་མཁྱེན་ཏེ་རལ་བ་ལ་ཞབས་བཞག་ནས། མ་འོངས་པ་ན་
སངས་རྒྱས་ཤཱཀྱ་ཐུབ་པ་ཞེས་བྱ་བར་འགྱུར་རོ་ཞེས་ལུང་སྟོན་པ་ན་དགའ་མགུ་རངས་པར་གྱུར་ནས་
ཤིང་རྟ་ལ་བདུན་སྲིད་དུ་འཕགས་ནས། ཏིང་ངེ་འཛིན་བྱེ་བ་ཁྲག་ཁྲིག་མང་པོ་མངོན་དུ་བྱས་ཏེ་ས་
བརྒྱད་པ་མངོན་དུ་མཛད་པ་ཡིན་ནོ། ། ་
དེ་ནས་ཀྱང་བརྒྱ་བྱིན་མིག་བཟང་སོགས་སྐྱེ་བ་མང་དུ་བཞེས་ནས་སེམས་ཅན་གྱི་དོན་མཛད་
པའི་མཐའ་ཚེ་ལོ་ཉི་ཁྲིའི་དུས་སུ་སངས་རྒྱས་འོད་སྲུང་བྱོན་པའི་ཚེ་བྲམ་ཟེའི་ཁྱེའུ་བླ་མར་གྱུར་ཏེ་
གྲངས་མེད་གཅིག་ཏུ་སངས་རྒྱས་མང་པོ་ལ་བསྙེན་བཀུར་ཚོགས་བསགས་པས་ས་བཅུ་བ་མངོན་དུ་
བྱས་ནས། ས་བཅུ་རྒྱུན་གྱི་ཐ་མར་རྡོ་རྗེ་ལྟ་བུའི་ཏིང་ངེ་འཛིན་གྱིས་སྒྲིབ་པ་བག་ཆགས་དང་བཅས་པ་
ཕྱིར་མི་ལྡོག་པ་ཡོངས་སུ་སྤངས་པ་མཐར་ཕྱིན་པ་དང་། ཤེས་བྱ་ཇི་ལྟ་བ་དང་ཇི་སྙེད་པའི་དོན་མངོན་
སུམ་མཁྱེན་པའི་ཡེ་ཤེས་བརྙེས་པོས་རྟོགས་པ་མཐར་ཕྱིན་པའི་བྱང་ཆུབ་ཆེན་པོ་ཐོབ་པ་སྟེ། རང་
དོན་ཕུན་སུམ་ཚོགས་པ། ལོངས་སྤྱོད་རྫོགས་སྐུ་དང་། གཞན་དོན་ཕུམ་སུམ་ཚོགས་པ་སྤྲུལ་བའི་སྐུ་
དང་། དེ་གཉིས་ཀའི་རྟེན་ཆོས་ཀྱི་སྐུ་སྟེ་གསུམ་གྱི་རང་བཞིན་ནམ་ཟག་པ་མེད་པའི་ཡོན་ཏན་དང་

དབྱེར་མི་ཕྱེད་ཅིང་ཆོས་དབྱིངས་དག་པ་གཉིས་ལྡན་མངོན་དུ་གྱུར་པའི་ཆ་ནས་ངོ་བོ་ཉིད་སྐུ་སྟེ།
མངོན་རྟོགས་རྒྱན་ལས། ཐུབ་པའི་ངོ་བོ་ཉིད་སྐུ་ནི། །ཟག་པ་མེད་པའི་ཆོས་གང་དག །ཐོབ་འགྱུར་
རྣམ་ཀུན་རྣམ་དག་པ། །དེ་དག་རང་བཞིན་མཚན་ཉིད་ཅན། །ཞེས་དང་། དེ་ཉིད་འོག་མིན་ཆེན་པོར་
སྐུ་མཚན་དང་དཔེ་བྱད་དུ་འབར་བ་སྟེ། མཚན་ནི་སུམ་ཅུ་རྩ་གསུམ་དང་། །དཔེ་བྱད་བརྒྱད་ཅུའི་
བདག་ཉིད་འདི། །ཐེག་ཆེན་ཉེ་བར་ལོངས་སྤྱོད་ཕྱིར། །ཐུབ་པའི་ལོངས་སྤྱོད་རྫོགས་སྐུར་བཞེད། །
ཅེས་དང་། དེ་ཉིད་གདུལ་བྱ་མཐའ་ཡས་པར་སེམས་ཅན་གྱི་དོན་རྒྱུན་མི་ཆད་པར་མཛད་པ་སྟེ།
གང་གིས་སྲིད་པ་ཇི་སྲིད་བར། །འགྲོ་ལ་ཕན་པ་སྣ་ཚོགས་དག །མཉམ་དུ་མཛད་པའི་སྐུ་དེ་ནི། །
ཐུབ་པའི་སྤྲུལ་སྐུ་རྒྱུན་མི་ཆད། །ཅེས་གསུངས་པ་ལྟར་རོ། །
དེ་ལྟར་སྟོན་མཆོག་ཐུབ་པའི་དབང་པོ་དེ་ཉིད་ཀྱིས་ཞིང་འདིའི་མཛད་པའི་གཙོ་བོ་སྡེ་ཚུན་
བཅུ་གཉིས་སུ་དོན་གྱིས་འདུ་བ་སྟེ། རྒྱུད་བླ་མ་ལས། སྐྱེ་བ་མངོན་པར་སྐྱེ་བ་དང་། །དགའ་ལྡན་
གནས་ནས་འཕོ་བ་དང་། །ལྷུམས་སུ་འཇུག་དང་བལྟམས་པ་དང༌། །བཟོ་ཡི་གནས་ལ་མཁས་པ་
དང༌། །བཙུན་མོའི་འཁོར་དགྱེས་རོལ་པ་དང་། །ངེས་འབྱུང་དཀའ་བ་སྤྱོད་པ་དང་། །བྱང་ཆུབ་སྙིང་
པོར་གཤེགས་པ་དང་། །བདུད་སྡེ་འཇོམས་དང་རྫོགས་པར་ནི། །བྱང་ཆུབ་ཆོས་ཀྱིའཁོར་ལོ་དང་། །
མྱ་ངན་འདས་པར་བཤེགས་མཛད་རྣམས། །ཡོངས་སུ་མ་དག་ཞིང་རྣམས་སུ། །སྲིད་པ་ཇི་སྲིད་
གནས་པར་སྟོན། །ཞེས་སོ། །
ཡུལ་ཝ་ར་ཎ་སིར་བཀའ་འཁོར་ལོ་དང་པོ། གཉིས་པ་བྱ་རྒོད་ཕུང་པོའི་རི་བོར་བཀའ་བར་བ།
ཡུལ་མཉན་ཡོད་ལ་སོགས་པར་བཀའ་འཁོར་ལོ་ཐ་མོ་བསྐོར་བ། ཅིག་ཆར་དུ་བསྐོར་བ་ནི།
དགོངས་པ་ལུང་སྟོན་ལས། རྟོག་པ་མེད་ཅིང་འཁྲུལ་མེད་པ། །ཡིད་འོང་རྡོ་རྗེའི་ཚིག་གཅིག་པུ། །
གདུལ་བྱའི་བསམ་པའི་དབང་གིས་ནི། །བྱེ་བྲག་མང་པོར་འགྱུར་བ་ཡིན། །ཞེས་སོ། །
༈ བཀའ་བསྡུ་དང་པོ། ནྱ་གྲོ་དྷ་ཕུག་ཏུ་བདེན་པར་གཟིགས་ནས་དེ་ཉིད་དུ་བྱོན་ནོ། །
བཀའ་བསྡུ་གཉིས་པ་ནི། ཡངས་པ་ཅན་གྱི་དགེ་སློང་རྣམས་ཀྱིས་མི་རུང་བའི་གཞི་བཅུ་སྤྱོད་

པ་ན། ཡངས་པ་ཅན་གྱི་ཀཉྩི་པུ་རིའི་གཙུག་ལག་ཁང་དུ་དགྲ་བཅོམ་པ་གྲགས་པར། ཆོས་རྒྱལ་མྱ་
ངན་མེད་ཀྱིས་སྦྱིན་བདག་བྱས་ཏེ། དགྲ་བཅོམ་བདུན་བརྒྱ་འདུས་ནས་གཞི་བཅུ་སུན་དབྱུངས་ཏེ་
བཀའ་བསྡུ་མཛད་དོ། ། 
བཀའ་བསྡུ་གསུམ་པ་ནི། ཁ་ཆེའི་ཡུལ་གྱི་བྱེ་བྲག་ཀུན་ས་ན་ཞེས་བྱ་བའི་དགོན་པར། ཛ་
ལནྡྷ་རིའི་རྒྱལ་པོ་ཀ་ནིས་སྦྱིན་བདག་བྱས་ནས་གནས་བརྟན་དགྲ་བཅོམ་པ་སེངྒེ་ཞེས་བྱ་བས་གཞི་
བཟུངས་པུཎིཀ་སོགས་དགྲ་བཅོམ་ལྔ་རྒྱ། བ་པུ་མི་ཏྲ་སོགས་བྱང་སེམས་ལྔ་བརྒྱ། སོ་སོའི་སྐྱེ་བོའི་
པཎྜི་ཏ་ལྔ་བརྒྱ་འདུས་ནས་སྡེ་པ་བཅོ་བརྒྱད་བཀར་སྒྲུབ་སྟེ་བཀའ་བསྡུ་མཛད། ཐོག་མར་དབུས་
མཐར་མེད་ཅིང་རྣམ་དབྱེར་མེད། །གཉིས་མེད་གསུམ་བྲལ་དྲི་མེད་རྣམ་རྟོག་མེད། །ཆོས་དབྱིངས་
རང་བཞིན་གང་ཡིན་དེ་སྟོང་པ། །མཉམ་པར་བཞག་པའི་རྣལ་འབྱོར་པ་ཡིས་མཐོང་། །གང་ཕྱིར་
རྒྱལ་ལས་ཆེས་མཁས་འགའ་ཡང་འཇིག་རྟེན་འདི་ན་ཡོད་མིན་ཏེ། །མ་ལུས་དེ་ཉིད་མཆོག་ནི་ཚུལ་
བཞིན་ཀུན་མཁྱེན་གྱིས་མཁྱེན་གཞན་མིན་པ། །དེ་ཕྱིར་དྲང་སྲོང་རང་ཉིད་ཀྱིས་བཞག་མདོ་སྡེ་གང་
ཡིན་དེ་མི་དཀྲུགས། །ཐུབ་ཚུལ་བཤིག་ཕྱིར་དེ་ཡང་དམ་ཆོས་ལ་ནི་གནོད་པ་བྱེད་པར་འགྱུར། །
འཁོར་ལྔ་སྡེ་ནི། ཀུན་ཤེས་ཀོ་ཌི་ནྱ། རྟ་ཐུལ། བཟང་ལྡན། རླངས་པ། མིང་ཆེན་ལྔའོ།། །།

༄༅། །བློ་སྦྱོང་དོན་བདུན་མའི་འགྲེལ་བ་བཞུགས་སོ། །
ཐུགས་རྗེ་ཆེན་པོ་ལ་ཕྱག་འཚལ་ལོ། །བསླབ་པ་གསུམ་རྣམ་དག་བྱང་ཆུབ་ཐུགས་གཉིས་
འབྱོངས། །བདེ་གཤེགས་བསྟན་པ་ཕྱོགས་བཅུར་རྒྱས་མཛད་ཅིང་། །བསྟན་འཛིན་རྣམས་ཀྱི་གཙུག་
གི་རྒྱན་གྱུར་པའི། །མཚུངས་མེད་བླ་མའི་ཞབས་ལ་ཕྱག་འཚལ་ལོ། །དུས་གསུམ་རྒྱལ་བ་སྲས་
བཅས་བགྲོད་གཅིག་ལམ། །ཕན་བདེ་མ་ལུས་འབྱུང་བའི་རིན་ཆེན་གཏེར། །སྐལ་ལྡན་སློབ་མས་
ཡང་ཡང་བསྐུལ་བའི་ངོར། །བླ་མའི་གསུང་ལ་བརྟེན་ནས་རྣམ་པར་དབྱེ། །
བླ་ན་མེད་པ་ཡང་དག་པ་རྫོགས་པའི་བྱང་ཆུབ་འཐོབ་པར་འདོད་པའི་གང་ཟག་རྣམས་ཀྱིས།་།
ཐོག་མར་སློབ་དཔོན་གྱི་མདུན་ནམ། མ་རྙེད་ན། སྐུ་གསུང་ཐུགས་རྟེན་དང་དབྱེར་མེད་པར་སངས་
རྒྱས་བྱང་སེམས་ཐམས་ཅད་མངོན་སུམ་དུ་བཞུགས་པར་གསལ་བའི་སྤྱན་སྔར། སེམས་ཅན་ཐམས་
ཅད་དང་ལྷན་ཅིག་པར་མོས་ཏེ། བདག་གིས་སེམས་ཅན་ཐམས་ཅད་ཀྱི་དོན་དུ་བླ་ན་མེད་པ་ཡང་
དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་ལམ་ཉམས་སུ་བླངས་པར་
བགྱིའོ་སྙམ་དུ་བྱང་ཆུབ་མཆོག་ཏུ་སེམས་བསྐྱེད་ནས། ཀུན་རྫོབ་དང་། དོན་དམ་པའི་བྱང་ཆུབ་ཀྱི་
སེམས་བསྒོམ་པ་ལ་འབད་པར་བྱ་དགོས་ཏེ། འཕགས་པ་ཀླུ་སྒྲུབ་ཀྱིས། བདག་ཉིད་དང་ནི་འཇིག་
རྟེན་འདིས། །བླ་མེད་བྱང་ཆུབ་འཐོབ་འདོད་ན། །དེ་ཡི་རྩ་བ་བྱང་ཆུབ་སེམས། །རི་དབང་རྒྱལ་པོ་
ལྟར་བརྟན་དང་། །ཕྱོགས་མཐས་གཏུགས་པའི་སྙིང་རྗེ་དང་། །གཉིས་ལ་མི་བརྟེན་ཡེ་ཤེས་ལགས། །
ཞེས་གསུངས་ཤིང་། དེ་བསྒོམ་པའི་མན་ངག་ཇོ་བོ་རྗེ་དཔལ་ལྡན་ཨ་ཏི་ཤའམ་རྗེ་ལྷ་གཅིག་གིས།
བླ་མ་དྷརྨ་རཀྵི་ཏ་ཞེས་བྱ་བ། རང་གི་སྐུ་ཤ་བཅད་ནས་གཞན་ལ་བྱིན་ཞིང་། བྱམས་སྙིང་རྗེ་འབའ་
ཞིག་བསྒོམས་པས། སྟོང་ཉིད་ཀྱི་རྟོགས་པ་ཐུགས་ལ་འཁྲུངས་པ་དང་། ཡང་བླ་མ་བྱམས་པའི་རྣལ་
འབྱོར་པ་ཞེས་བྱ་བ། གཞན་གྱི་སྡུག་བསྔལ་བདག་ལ་དངོས་སུ་ལེན་ནུས་པ་དང༌། བླ་མ་གསེར་

གླིང་པ་དང་གསུམ་ལས་ཐོབ་པ་ལས། འདི་བླ་མ་གསེར་གླིང་པའི་ལུགས་ཡིན་ཞིང་། དེ་ལ་ཡང་
ཁྲིད་ཚུལ་མི་འདྲ་བ་མང་དུ་ཡོད་ཀྱང་། དགེ་བའི་བཤེས་གཉེན་འཆད་ཁ་བའི་ལུགས་ཀྱིས། དོན་
བདུན་དུ་མཛད་དེ། སྔོན་འགྲོའི་རྟེན་གྱི་ཆོས་བསྟན་པ་དང་། དངོས་གཞི་བྱང་ཆུབ་ཀྱི་སེམས་སྦྱང་བ།
རྐྱེན་ངན་བྱང་ཆུབ་ཀྱི་ལམ་དུ་འཁྱེར་བ། ཚེ་གཅིག་གི་ཉམས་ལེན་དྲིལ་ནས་བསྟན་པ། བློ་འབྱོངས་
པའི་ཚད། བློ་སྦྱོང་གི་དམ་ཚིག །བློ་སྦྱོང་གི་བསླབ་བྱ་དང་བདུན་གྱི། དང་པོ། སྔོན་འགྲོ་རྟེན་གྱི་ཆོས་
བསྟན་པ་ནི། དང་པོ་སྔོན་འགྲོ་དག་ལ་བསླབ། ཅེས་གསུངས་ཏེ། དལ་འབྱོར་རྙེད་པར་དཀའ་བ་
བསྒོམ་པ་དང་། འཆི་བ་མི་རྟག་པ་བསྒོམ་པ་དང་། འཁོར་བའི་ཉེས་དམིགས་སམ་ལས་འབྲས་བླང་
དོར་བསྒོམ་པ་དང་གསུམ་ལས། དང་པོ་ནི། ཆོས་སྒྲུབ་པའི་རྟེན་ཆོས་བསྒྲུབ་པ་ལ་འགལ་རྐྱེན་དང་
བྲལ་བས་ན་དལ། མཐུན་རྐྱེན་གྱི་འབྱོར་བ་ཕུན་སུམ་ཚོགས་པ་དང་ལྡན་པའི་མི་ལུས་འདི་ཐོབ་པ་ལ།
རྒྱུ་སྲོག་གཅོད་སྤང་བ་ལ་སོགས་པའི་དགེ་བ་ཕུན་སུམ་ཚོགས་པ་བསྒྲུབ་དགོས་པ་ལ། སེམས་ཅན་
གྱི་ནང་ན། དགེ་བ་རྣམས་དག་སྒྲུབ་པ་དེ་ཤིན་ཏུ་ཉུང་བས། འབྲས་བུ་དལ་འབྱོར་གྱི་ལུས་ཐོབ་
པའང་དཀའ་ལ། དུད་འགྲོ་ལ་སོགས་པ་འགྲོ་བ་གཞན་གྲངས་མང་པོ་ལ་ལྟོས་ན། དལ་འབྱོར་གྱི་
ལུས་ཐོབ་པ་འདི་ཤིན་ཏུ་ཉུང་ཞིང་སྲིད་པ་ཙམ་དུ་འདུག་པ་ལས། བདག་གིས་ད་རེས་དལ་འབྱོར་གྱི་
ལུས་རྟེན་ཁྱད་པར་ཅན་ཐོབ་པ་འདི། དོན་མེད་པར་མི་འགྱུར་བར། ཆོས་རྣམ་དག་ཅིག་བྱེད་དགོས་
སོ་སྙམ་དུ་ཡང་ནས་ཡང་དུ་བསྒོམ་མོ། །གཉིས་པ། འཆི་བ་མི་རྟག་པ་སྒོམ་པ་ནི། རང་གི་ཚེའི་ཚད་
ལ་ངེས་པ་མེད་ཅིང་། འཆི་བའི་རྐྱེན་ནི་ཤིན་ཏུ་མང་བས། དུས་དེ་རིང་ཙམ་དུ་ཡང་བདག་མི་འཆི་
བའི་གདེང་ཡང་མི་འདུག་པས། ད་ལྟ་ཉིད་ནས་དམ་པའི་ཆོས་ལ་འབད་དགོས་སོ་སྙམ་དུ་བསྒོམ་མོ། །
གསུམ་པ། འཁོར་བའི་ཉེས་དམིགས་སམ་ལས་འབྲས་བླང་དོར་བསྒོམ་པ་ནི། དགེ་བ་དང་
སྡིག་པའི་ལས་ཀྱི་འབྲས་བུ་ནི། འཁོར་བ་དང་མྱ་ངན་ལས་འདས་པའི་བདེ་བ་དང་སྡུག་བསྔལ་
ཐམས་ཅད་འབྱུང་བར་ཡིན་པར་གསུངས་པས། འཁོར་བ་སྤྱི་དང་བྱེ་བྲག་གི་སྡུག་བསྔལ་ཐམས་
ཅད་གྱི་རྒྱུ་སྡིག་པ་མི་དགེ་བ་སྲོག་བཅད་པ་ལ་སོགས་པ་ཐམས་ཅད་སྤོང་ཞིང་། དགེ་བ་ཅི་ནུས་སུ་

བསྒྲུབ་པར་བྱའོ་སྙམ་དུ་ཡང་ནས་ཡང་དུ་བསྒོམ་མོ། ། །
གཉིས་པ། དངོས་གཞི་བྱང་ཆུབ་ཀྱི་སེམས་སྦྱང་བ་ལ། དོན་དམ་བྱང་ཆུབ་ཀྱི་སེམས་སྦྱོང་བ་
དང་། ཀུན་རྫོབ་བྱང་ཆུབ་ཀྱི་སེམས་སྦྱོང་བ་གཉིས་ལས། དང་པོ་ལ་སྦྱོར་བ་དང་། དངོས་གཞི་དང་།
རྗེས་གསུམ་གྱི། དང་པོ་སྦྱོར་བ་ནི། དཀོན་མཆོག་གསུམ་ལ་སྐྱབས་སུ་འགྲོ་བ་དང་། བྱང་ཆུབ་
མཆོག་ཏུ་སེམས་བསྐྱེད་པ་སྟེ། སངས་རྒྱས་ཆོས་ཚོགས་མ་ལྟ་བུ་ལན་གསུམ་སོགས་སྔོན་དུ་བཏང་
ནས། ལྷ་འཕགས་པ་ཐུགས་རྗེ་ཆེན་པོ་དང་བླ་མ་དབྱེར་མེད་པ་ལ་གསོལ་བ་དྲག་ཏུ་བཏབ་སྟེ།
བཟང་སྤྱོད་ཀྱི་དབུ་ནས་བྱུང་བའི་ཡན་ལག་བདུན་པ་ལྟ་བུ་ཕུལ་ནས། ལུས་དྲང་པོར་འདུག་སྟེ།
དབུགས་ཕྱིར་འགྲོ་དང་། ནང་འགྲོ་ཆ་ཉི་ཤུ་རྩ་གཅིག་གི་བར་དུ། མི་འཁྲུག་པ་ལྷག་ཆད་མེད་པ་
བགྲང་སྟེ། འདིས་བསམ་གཏན་གྱི་སྣོད་དུ་རུང་བར་འགྱུར་རོ། །གཉིས་པ་དངོས་གཞི་ནི། ཆོས་
རྣམས་རྨི་ལམ་ལྟ་བུར་བསམ། ཞེས་གསུངས་ཏེ། འདི་ལྟར་ཕྱི་བཟུང་བའི་ཡུལ་དུ་སྣང་བའི་
གཟུགས་སྒྲ་དྲི་རོ་རེག་བྱའམ་ཕྱི་སྣོད་ཀྱི་འཇིག་རྟེན་དང་ནང་བཅུད་ཀྱི་སེམས་ཅན་དུ་སྣང་བ་འདི་
དག་ཐམས་ཅད་ནི་རྨི་ལམ་གྱི་སྣང་བ་དང་འདྲ་སྟེ། རང་གི་སེམས་ཉིད་ལས་ཀྱི་བག་ཆགས་ཀྱིས་
འཁྲུལ་ནས་དེ་ལྟར་སྣང་བ་ཡིན་གྱི། སེམས་ལས་ལོགས་སུ་གྱུར་པ་ཅུང་ཟད་ཙམ་ཡང་མེད་པར་སྤྲོ་
འདོགས་བཅད། འོ་ན། སེམས་ཉིད་འདི་བདེན་པ་ཡིན་ནམ་སྙམ་ན། མ་སྐྱེས་རིག་པའི་གཤིས་ལ་
དཔྱད། །ཅེས་གསུངས་ཏེ། རང་གི་སེམས་ཉིད་གསལ་ཞིང་རིག་པ་འདི་ཉིད་མ་བརྟགས་མ་དཔྱད་
ཙམ་དུ་ན། ཅི་ཡང་ཤེས་ཤིང་ཚོར་ལ། སྣ་ཚོགས་པ་ཞིག་དྲན་ཅིང་ཉམས་སུ་མྱོང་བ་པོ་གཅིག་པུ་ཡིན་
པ་ལ། བརྟགས་ཤིང་དཔྱད་པ་ན། ཐོག་མར་གང་གིས་སྐྱེ་བའི་རྒྱུ་དང་། གང་སྐྱེ་བའི་ངོ་བོ། ཚུལ་ཇི་
ལྟར་སྐྱེ་བ། ཐ་མ་གང་དུ་འགག་པའི་གནས་དང་། གང་འགག་པའི་ངོ་བོ། ཚུལ་ཇི་ལྟར་འགག་པ།
བར་དུ་ཡུལ་གང་དུ་གནས་པ་དང་། གང་གནས་པའི་ངོ་བོ། ཚུལ་ཇི་ལྟར་གནས་པ་རྣམས་མི་རྙེད་
པས། སྐྱེ་འགག་གནས་གསུམ་གྱིས་སྟོང་ཞིང་། དཀར་ནག་ལ་སོགས་པའི་ཁ་དོག་དང་གྲུ་བཞི་དང་
ཟླུམ་པོ་ལ་སོགས་པའི་དབྱིབས་དང་། སྙན་པ་དང་མི་སྙན་པ་ལ་སོགས་པའི་སྒྲ་དང་། ཞིམ་པ་དང་

མི་ཞིམ་པ་ལ་སོགས་པའི་དྲི་དང་། མངར་བ་དང་ཁ་བ་ལ་སོགས་པའི་རོ་དང་། འཇམ་པ་དང་རྩུབ་
པ་ལ་སོགས་པའི་རེག་བྱ་རྣམས་གང་ཡང་མེད་ལ། ལུས་ཀྱི་ཕྱིའི་ཤ་དང་པགས་པ་དང་། ནང་གི་རྐང་
དང་རྒྱུ་ལྟོ་སོགས་གང་ནའང་མི་གནས་ཤིང་། གཤིས་སམ་ངོ་བོ་ཅི་ཡང་མ་གྲུབ་པས། སྟོང་པ་ཉིད་ཀྱི་
རང་བཞིན་འཛིན་བྱ་འཛིན་བྱེད་དང་བྲལ་བར་གང་དུ་ཡང་མི་འཛིན་པར། རྟོག་མེད་ཀྱི་ངང་དུ་ཅི་
ནུས་སུ་མཉམ་པར་གཞག་གོ། །དེའི་ཚེ་ལུས་སེམས་ཐམས་ཅད་སྟོང་པའོ་སྙམ་པའི་གཉེན་པོའི་རྣམ་
རྟོག་བྱུང་ན། གཉེན་པོ་ཉིད་ཀྱང་རང་སར་གྲོལ། ཞེས་གསུངས་ཏེ། གཉེན་པོའི་རྣམ་རྟོག་དེ་ཉིད་ཀྱི་ངོ་བོ་
ལ་བལྟས་ཏེ། དེ་ཡང་རང་བཞིན་མེད་པར་ཤེས་པ་བྱས་ནས། དེའི་ངང་ལ་མཉམ་པར་བཞག་གོ། །
དེའི་འཇོག་ཚུལ་བསྟན་པའི་ཕྱིར། ལམ་གྱི་ངོ་བོ་ཀུན་གཞིའི་ངང་ལ་གཞག །ཅེས་གསུངས་ཏེ། མིག་
གི་རྣམ་ཤེས་དང་། རྣ་བའི་རྣམཤེས་དང་། སྣའི་རྣམ་ཤེས་དང་། ལྕེའི་རྣམ་ཤེས་དང་། ལུས་ཀྱི་རྣམ་
ཤེས་དང་། ཡིད་ཀྱི་རྣམ་ཤེས་དང་། ཉོན་མོངས་ཅན་གྱི་ཡིད་དེ་རྣམ་ཤེས་ཚོགས་བདུན་གྱི་སྤྲོ་བསྡུ་
ཐམས་ཅད་ཕྲལ་ནས། གཤིས་ཅིར་ཡང་མ་གྲུབ་པ་ལ་བློས་ཀྱང་ཅིར་ཡང་མི་འཛིན་པར། ཀུན་
གཞིའི་རྣམ་པ་ཤེས་པ་གསལ་རིག་རྟོག་མེད་ཀྱི་ངང་ལ་གསལ་སིང་ངེ་མཉམ་པར་གཞག་གོ། ། །
གསུམ་པ་རྗེས་ནི། ཐུན་མཚམས་སྒྱུ་མའི་སྐྱེས་བུར་བྱ། །ཞེས་གསུངས་ཏེ། རྗེས་ཐོབ་ཀྱི་
སྐབས་ན་མཉམ་བཞག་གི་ཉམས་ཀྱི་རྗེས་སུ་འབྲངས་ནས། རང་གཞན་ཕྱི་སྣོད་ནང་བཅུད་ཅི་དང་
ཅིར་སྣང་བ་ཐམས་ཅད་སྒྱུ་མའམ་མིག་འཕྲུལ་གྱི་སྣང་བ་ལྟར། སྣང་ཡང་བདེན་པ་མེད་པར་ཤེས་
པར་བྱས་ལ། འགྲོ་ཆགས་ཉལ་འདུག་གི་སྤྱོད་ལམ་ཐམས་ཅད་སྤྱོད་དོ། །
གཉིས་པ་ཀུན་རྫོབ་བྱང་ཆུབ་ཀྱི་སེམས་བསྒོམ་པ་ལ། མཉམ་བཞག་དང་། རྗེས་ཐོབ་གཉིས་
ལས། དང་པོ་མཉམ་བཞག་ནི། གཏོང་ལེན་གཉིས་པོ་སྤེལ་མར་སྦྱོངས། །ཞེས་གསུངས་ཏེ། བདེ་
སྡུག་གཏོང་ལེན་གྱི་དམིགས་པ་འདི་ཉིད་ནི་ཤིན་ཏུ་གལ་ཆེ་སྟེ། སློབ་དཔོན་ཆེན་པོ་ཞི་བ་ལྷས། གང་ཞིག་
བདག་དང་གཞན་རྣམས་ནི། །མྱུར་དུ་བསྐྱབ་པ་འདོད་པ་དེས། །བདག་དང་གཞན་དུ་བརྗེ་བྱ་བ། །
གསང་བའི་དམ་པ་སྤྱད་པར་བྱ། །ཞེས་དང་། བདག་བདེ་གཞན་གྱི་སྡུག་བསྔལ་དག །ཡང་དག་

བརྗེ་བར་མ་བྱེད་ན། །སངས་རྒྱས་ཉིད་ནི་མི་འགྲུབ་ཅིང་། །འཁོར་བ་ན་ཡང་བདེ་བ་མེད། །ཅེས་པ་
དང་། དེ་ལྟས་བདག་སྡུག་ཞི་བ་དང་། །གཞན་གྱི་སྡུག་བསྔལ་ཞི་བྱའི་ཕྱིར། །བདག་ཉིད་གཞན་ལ་
བཏང་བ་དང་། །གཞན་རྣམས་བདག་བཞིན་གཟུང་བར་བྱ། །ཞེས་གསུངས་པས། འདི་བསྒོམ་པ་ལ།
ཐོག་མར་རང་གི་རྩ་བའི་མ་དེ་ཉིད་གསལ་བ་དམིགས་ཏེ། མ་འདིས་བུ་བདག་རང་ཉིད་ཐོག་མར་ལྟོ་
་བ་ན་གནས་པ་ནས་བཟུང་སྟེ། ཆུད་མ་ཟོས་པའམ་ཤི་མ་བཅུག་པར་བསྐྱངས་པར་བྱས་པས། ད་ལྟ་
སངས་རྒྱས་ཀྱི་བསྟན་པ་དང་མཇལ་ཞིང་། ལམ་བསྒྲུབ་ཏུ་བྱུང་བས། མ་འདི་ཤིན་ཏུ་དྲིན་ཆེ། ཚེ་འདི་
ཁོ་ན་ལ་དྲིན་ཆེ་བ་ཙམ་དུ་མ་ཟད་ཀྱིས་ཚེ་རབས་འཁོར་བ་ཐོག་མ་མེད་པ་ནས་མ་ཡང་ཡང་བྱས་ཤིང་། དེ་
དག་གི་སྐབས་སུ་བྱམས་པའི་མིག་གིས་བལྟས། བརྩེ་བའི་སེམས་ཀྱིས་བསྐྱངས་ཤིང་བཟུང་།
གནོད་པ་ཐམས་ཅད་ལས་བསྐྱབས། ཕན་པ་དང་བདེ་བ་ཐམས་ཅད་བསྒྲུབས་པར་བྱས་པས་ཤིན་ཏུ་
དྲིན་ཆེ། དེ་ལྟར་བདག་གི་དོན་བྱས་ནས། མ་འདིས་འཁོར་བ་ན་སྐྱེ་རྒ་ན་འཆི་ཚ་གྲང་བཀྲེས་སྐོམ་
སོགས་སྡུག་བསྔལ་རྣམ་པ་སྣ་ཚོགས་པ་ཞིག་མྱོང་འདུག་པར་སྙིང་རེ་རྗེ་སྙམ་དུ་ཡིད་ལ་དྲན་ཞིང་
དྲག་ཏུ་བསྒོམས་ལ། ད་ནི་བུ་ངས་ཀྱང་། མ་འདི་ལ་ཕན་ལེན་དུ་ཕན་གདགས། གནོད་པ་ཐམས་
ཅད་གསལ་བར་བྱའོ། ། ་
མ་འདི་ལ་གང་དང་གང་གིས་གནོད་ན། སྡུག་བསྔལ་དང་ཀུན་འབྱུང་གིས་གནོད་དེ། ལུས་
སེམས་ཀྱི་སྡུག་བསྔལ་གྱིས་དངོས་སུ་གནོད་ཅིང་། དེའི་རྒྱུ་ལས་ཉོན་གྱི་ཀུན་འབྱུང་གིས་བརྒྱུད་ནས་
གནོད་པས། དེ་གཉིས་བུ་ངས་ཚུལ་བླངས་སྙམ་དུ་བསམས་ལ། དེ་ལྟར་བསྒོམས་པས་མའི་རྒྱུད་ལ་
ཡོད་པའི་ལུས་སེམས་ཀྱི་སྡུག་བསྔལ་དང་། དེ་ཡི་རྒྱུ་ཀུན་འབྱུང་ཐམས་ཅད་མ་ལུས་པར་ནག་འུབས་
ཀྱིས་བསྡུས་ནས། བུ་རང་གི་སྙིང་གི་ནང་དུ་འབྱུང་ཞིང་སྟོང་པར་སོང་བར་བསྒོམས་ཤིང་། དེ་ལྟར་
བྱུང་ན་དགའ་བའི་འདུན་པ་དྲག་ཏུ་བྱའོ། །ཡང་མ་ལ་ཅི་དང་ཅི་ཞིག་གིས་ཕན་ན། ལུས་དང་སེམས་
ལ་བདེ་བ་དང་། དེའི་རྒྱུ་དགེ་བས་ཕན་པ་ཡིན་པས། བུ་བདག་གི་ལུས་སེམས་ཀྱི་བདེ་བ་དང་། དེའི་
རྒྱུ་དགེ་བ་ཐམས་ཅད་རང་འདོད་ལ་ལྟོས་པ་མེད་པར་མ་ལ་ཕར་བཏང་བར་བྱས་པས། མ་དེ་འཕྲལ་

ལ་ལུས་སེམས་བདེ་ཞིང་། དམ་པའི་ཆོས་སྒྲུབ་པའི་མཐུན་རྐྱེན་ཐམས་ཅད་འཛོམས་ནས། མཐར་
ཐུག་མངོན་པར་རྫོགས་པར་འཚང་རྒྱ་བར་ནུས་པ་ཙམ་དུ་གྱུར་པར་བསྒོམས་ཤིང་། དེ་ལྟར་འགྱུར་
ན་དགའ་བའི་འདུན་པ་དྲག་ཏུ་བསྐྱེད་དོ། དེ་བཞིན་དུ་ཕ་དང་གཉེན་ལ་སོགས་པ་ཡང་བསྒོམས་ཏེ།
མཐར་སེམས་ཅན་ཐམས་ཅད་ལ་ཡང་དེ་ལྟར་བསྒོམ་པ་བྱའོ། །
དེ་ཡང་འདི་ལྟར་སེམས་ཅན་ཐམས་ཅད་ཀྱང་ཚེ་ཐོག་མ་མེད་པ་ནས། བདག་གི་ཕ་མར་གྱུར་ཏེ།
ཕན་དཔག་ཏུ་མེད་པར་བཏགས་ནས་ཤིན་ཏུ་དྲིན་ཆེ་ལ། དྲིན་ཅན་གྱི་ཕ་མ་གྱུར་པ་དེ་རྣམས་ད་ལྟ་
ཁམས་གསུམ་འཁོར་བ་ན་སྐྱེ་རྒ་ན་འཆི་དང་ཚ་གྲང་བཀྲེས་སྐོམ་བླུན་རྨོངས་བཀོལ་སྤྱོད་སོགས་ཀྱི་
སྡུག་བསྔལ་རྣམ་པ་སྣ་ཚོགས་ཀྱིས་གཙེས་པས། དེ་དག་སྡུག་བསྔལ་དེ་དག་ཐམས་ཅད་དང་བྲལ་ན་
ཅི་མ་རུང་སྙམ་པའི་སྙིང་རྗེ་དྲག་ཏུ་ཡང་ནས་ཡང་དུ་བསྒོམས་ལ། སེམས་ཅན་དེ་དག་གི་སྡུག་བསྔལ་
ཐམས་ཅད་ཚུལ་བསྡུས་ནས་བདག་གི་སྙིང་ཀ་ལ་ཐིམ་ཞིང་སྟོང་པར་སོང་བ་དང་། བདག་རང་གི་
ལུས་དང་ལོངས་སྤྱོད་དུས་གསུམ་དུ་བསགས་པའི་དགེ་བའི་རྩ་བ་རྣམས། སེམས་ཅན་དེ་རྣམས་ལ་
ཕར་བཏང་བས། སེམས་ཅན་དེ་རྣམས་ལུས་དང་སེམས་ལ་བདེ་ཞིང་། དེའི་རྒྱུ་དགེ་བའི་རྩ་བ་གོང་
ནས་གོང་དུ་འཕེལ་བ་ཡང་བསམ་ཞིང་། དེ་ལྟར་གྱུར་ན་ཅི་མ་རུང་སྙམ་པའི་དགའ་བའི་འདུན་པ་
དྲག་ཏུ་བྱའོ། །བདག་གཞན་གྱི་བདེ་སྡུག་བརྗེ་བའི་བློ་དེ་སྐྱེ་བ་སླ་བར་བྱ་བའི་ཕྱིར། དེ་གཉིས་རླུང་
ལ་བསྐྱོན་པར་བྱ། ཞེས་གསུངས་ཏེ། རང་གི་རླུང་ཕར་འགྲོ་བ་ན་དེ་དང་མཉམ་དུ་འགྲོགས་ནས་
བདག་གི་རྒྱུད་ཀྱི་བདེ་བ་དང་། དགེ་བ་ཐམས་ཅད་གཞན་ཕ་མ་གྱུར་པའི་སེམས་ཅན་ཐམས་ཅད་ལ་
སོང་ཞིང་། རླུང་ཚུར་འོང་བ་ན་གཞན་གྱི་སྡིག་པ་དང་སྡུག་བསྔལ་ཐམས་ཅད་བདག་རང་ལ་ཚུར་
བྱུང་བར་བསྒོམ་མོ། །་
གཉིས་པ་རྗེས་ཐོབ་ནི། ཡུལ་གསུམ། དུག་གསུམ། དགེ་རྩ་གསུམ། ཞེས་གསུངས་ཏེ། ཡུལ་
ཡིད་དུ་འོང་བ་ལ་བརྟེན་ནས་ཆགས་པ་དང་ཡིད་དུ་མི་འོང་བ་ལ་བརྟེན་ནས་ཞེ་སྡང་། བར་མ་ལ་
བརྟེན་ནས་རྨོངས་པ་སྟེ་རྣམ་པ་གསུམ་རང་ལ་སྐྱེས་པ་ན། བདག་ལྟར་དུ་ཡུལ་ཡིད་དུ་འོང་མི་འོང་

བར་མ་གསུམ་ལ་བརྟེན་ནས་ཉོན་མོངས་པ་ཆགས་སྡང་རྨོངས་པ་སྟེ། དུག་གསུམ་སྐྱེས་པ་གྱུར་པའི་
སེམས་ཅན་མང་པོ་ཡོད་པས། དེ་རྣམས་ཀྱི་རྒྱུད་ཀྱི་ཉོན་མོངས་པ་དུག་གསུམ་པོ་ཐམས་ཅད་བདག་
རང་ལ་ཚུར་འདུས་ནས། སེམས་ཅན་དེ་རྣམས་ཆགས་སྡང་གཏི་མུག་མེད་པར་གྱུར་པའི་དགེ་བའི་
རྩ་བ་རྣམ་པ་གསུམ་དང་ལྡན་པར་གྱུར་ཅིག་སྙམ་དུ་བསྒོམ་མོ། །དེ་ལ་དྲན་པ་བསྐུལ་བའི་ཕྱིར།
སྤྱོད་ལམ་ཀུན་ཏུ་ཚིག་གིས་སྦྱངས། ཞེས་གསུངས་ཏེ། སེམས་ཅན་རྣམས་ཀྱི་སྡིག་པ་དང་སྡུག་
བསྔལ་ཐམས་ཅད་བདག་རང་ལ་སྨིན་ཞིང་བདག་གི་བདེ་བ་དང་། དགེ་བ་ཐམས་ཅད་ནི་སེམས་
ཅན་ཐམས་ཅད་ལ་སྨིན་པར་གྱུར་ཅིག །ཅེས་ངག་གི་སྒོ་ནས་བརྗོད་ཅིང་སེམས་ཀྱི་འདུན་པ་དྲག་ཏུ་
བྱའོ། །གཞན་གྱི་སྡུག་བསྔལ་བདག་ལ་ལེན་ནུས་པར་བྱ་བའི་ཕྱིར། ལེན་པའི་གོ་རིམ་རང་ནས་
བརྩམས་ཞེས་གསུངས་ཏེ། བདག་རང་ལ་མ་འོངས་པ་ནི་འབྱུང་བའི་སྡུག་བསྔལ་རྣམས་ད་ལྟར་
བླངས་པས་རྒྱུད་གཞན་གྱི་སྡུག་བསྔལ་ཡང་ལེན་ནུས་པར་འགྱུར་རོ། །
གསུམ་པ་རྐྱེན་ངན་བྱང་ཆུབ་ཀྱི་ལམ་དུ་འཁྱེར་བ་ནི། སྣོད་བཅུད་སྡིག་པས་གང་བའི་ཚེ། །
རྐྱེན་ངན་བྱང་ཆུབ་ལམ་དུ་བསྒྱུར། །ཅེས་གསུངས་ཏེ། སྲོག་གཅོད་པ། རྐུ་མ་བརྐུ་བ་ལ་སོགས་པ་
སྡིག་པ་མི་དགེ་བ་བྱས་པའི་ལས་ཀྱི་འབྲས་བུས་ཕྱི་སྣོད་ཀྱི་འཇིག་རྟེན་གྱི་འབྱུང་བ་བཞིའི་བཅུད་
འབྱོར་པ་ཉམས་པའམ། སས་གཡོ་བ་དང་། མེས་བསྲེགས་པ། རླུང་གིས་གཏོར་བ། ཆུས་འཁྱེར་བ་
ལྟ་བུ་དང་། ཡང་སྟག་གཟིག་དང་། དུག་སྦྲུལ་ལ་སོགས་པ། མཐའ་ཡི་དམག་དཔུང་ངན་པ་ལྟ་བུ་
སེམས་ཅན་མ་རུངས་པ་ལ་སོགས་པས་གནོད་པ་བྱེད་པས། རང་དང་གཞན་གྱི་ལུས་དང་སེམས་ལ་
སྡུག་བསྔལ་མང་པོ་བྱུང་བ་ན།དེ་ཉིད་བྱང་ཆུབ་ཀྱི་ལམ་དུ་བསྒྱུར་པ་ལ། བསམ་པ་དང་། སྦྱོར་བ་གཉིས་ལས།
 དང་པོ་བསམ་པ་ལ་ཡང་། ཀུན་རྫོབ་བྱང་ཆུབ་ཀྱི་སེམས་ཀྱིས་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ་དང་།
དོན་དམ་པའི་བྱང་ཆུབ་སེམས་ཀྱིས་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ་གཉིས་ལས། དང་པོ་ནི།
སྡུག་བསྔལ་གང་དང་གང་བྱུང་བ་དེ་ཐམས་ཅད་ནི། སྔར་བདག་འཛིན་ལ་དགྲ་ལྟར་མ་ཤེས་ཤིང་།

སེམས་ཅན་གཞན་རྣམས་ཕ་མ་ཡིན་པ་དང་དྲིན་ཆེ་བ་ཡིན་པར་མ་ཤེས་པས་ལེན་པ་ཡིན་པས། ད་ནི་
ལུས་དང་སེམས་ལ་སྡུག་བསྔལ་གང་དང་གང་བྱུང་བ་ཐམས་ཅད་བདག་མེད་ལ་བདག་འཛིན་པར་
ཉིད་ཀྱིས་ཉེས་པ་ཡིན་པར་བསྟན་པའི་ཕྱིར་དུ། ལེ་ལན་ཐམས་ཅད་གཅིག་ལ་བདའ། །ཞེས་
གསུངས་ཏེ། བདག་ལུས་དང་སེམས་ལ་སྡུག་བསྔལ་གང་དང་ཅི་ཞིག་བྱུང་ཡང་། བདག་རང་ཉིད་
ཀྱིས་རང་ལ་བདག་མེད་ཀྱང་བདག་ཏུ་བཟུང་བ་བྱས་པས་ལེན་པ་ཡིན་པས་ན། གཞན་ལ་ཁག་མི་
འགེལ་ཏེ། སྤྱོད་འཇུག་ལས། འཇིག་རྟེན་དག་ན་འཚེ་བ་གང་ཡོད་དང་། །འཇིགས་དང་སྡུག་བསྔལ་ཇི་
སྙེད་ཡོད་གྱུར་པ། །དེ་ཀུན་བདག་ཏུ་འཛིན་པ་ལས་བྱུང་ན། །འདྲེ་ཆེན་དེས་ཀོ་བདག་ལ་ཅི་ཞིག་བྱ། །
ཞེས་གསུངས་པས། ཚེ་ཐོག་མ་མེད་པ་ནས་བདག་མེད་པ་ལ་བདག་ཡོད་པ་ཉིད་བཟུང་ནས།
བདག་དེའི་གཅེས་སྤྲས་ཀྱིས་ཕྱིར་དུ། སེམས་ཅན་གཞན་ལ་སྲོག་བཅད་པའམ་རྒྱུ་ནོར་འཕྲོག་པ་ལ་
སོགས་པའི་གནོད་པ་རྣམས་པ་སྣ་ཚོགས་པ་ཞིག་བྱེད་པའི་ལས་ངན་པ་བསགས་པར་བྱས་པས།
ཁམས་གསུམ་འཁོར་བར་ན། དམྱལ་བ། ཡི་དྭགས། དུད་འགྲོ་ལ་སོགས་པ་ངན་སོང་དང་། སྐྱེ་རྒ་
ན་འཆི་ལ་སོགས་པའི་སྡུག་བསྔལ་ཐམས་ཅད་བྱུང་ཡིན་པ་སྟེ། སྤྱོད་འཇུག་ལས། ཡིད་ཁྱོད་རང་
འདོད་བྱེད་འདོད་པས། །བསྐལ་པ་གྲངས་མེད་འདས་གྱུར་ཀྱང་། །ངལ་བ་ཆེན་པོ་དེ་ལྟར་བུས། །
ཁྱོད་ཀྱིས་སྡུག་བསྔལ་འབའ་ཞིག་སྒྲུབས། །ཞེས་གསུངས་པས་སོ། ། ་
དེ་ལྟར་ན་སྡུག་བསྔལ་ནི་བདག་འཛིན་གྱིས་བསྐྱེད་པས། བདག་འཛིན་དེ་ལ་དགྲར་ལྟ་ཏེ།
བདག་མེད་པ་ལ་བདག་ཏུ་འཛིན་པའི་བློ་འདིས། འཁོར་བ་ཐོག་མ་མེད་པ་ནས་ད་ལྟའི་བར་དུ་ལུས་
སེམས་ཀྱི་སྡུག་བསྔལ་ཐམས་ཅད་བསྐྱེད་ཅིང་། མཐོ་བ་ལ་ཕྲག་དོག །དམའ་བ་ལ་བརྙས་བཅོས།
མཉམ་པ་ལ་འགྲན་སེམས་ཐམས་ཅད་ཀྱང་བདག་འཛིན་འདི་ལ་བརྟེན་ནས་འབྱུང་ཞིང་། བདག་
རང་ཉིད་ཁམས་གསུམ་འཁོར་བ་ལས་མི་ཐར་པ་དང་། མི་དང་མི་མ་ཡིན་པའི་གནོད་པ་ལ་སོགས་
པ་སྡུག་བསྔལ་ཡོད་དོ་ཅོག་ཐམས་ཅད་ཀྱང་བདག་མེད་པ་ལ་བདག་འཛིན་པ་འདིས་བྱས་པ་ཡིན་ཏེ།
སྤྱོད་འཇུག་ལས། འདི་ཡིས་བརྒྱ་ཕྲག་ཐམས་ཅད་དུ། །འཁོར་བས་བདག་ལ་གནོད་པ་བྱས། །ད་ནི་

འཁོན་རྣམས་དྲན་བྱས་ཏེ། །ཁྱོད་ཀྱི་རང་དོན་སེམས་པ་གཞོམ། །ཞེས་གསུངས་པས། བདག་འཛིན་
གྱི་བློ་ནམ་བྱུང་ཙ་ན་བརྟགས་ཤིང་དཔྱད་ན་བདག་ཞེས་བྱ་བ་གང་ཡང་མི་འདུག་པ་ལ། ཅིའི་ཕྱིར་ན་
བདག་ཏུ་འཛིན་ཞེས་བདག་འཛིན་ནམ་ཞིག་སྐྱེས་པའི་དུས་སུ། འཕྲལ་ལ་གཉེན་པོ་བརྟེན་ནས་
སྤངས་ལ། ཕྱིན་ཆད་བདག་གཅེས་འཛིན་གྱི་བློ་མི་སྐྱེ་བར་བྱ་བའི་ཕྱིར་དུ། ཐབས་དང་ཤེས་རབ་ཅི་
རིགས་ཀྱི་སྒོ་ནས་འབད་པར་བྱ་སྟེ། སྤྱོད་འཇུག་ལས། ཁྱོད་ཀྱིས་ཁོ་བོ་གར་བརླགས་པའི། །སྔོན་
གྱི་དུས་དེ་གཞན་ཡིན་གྱིས། །ངས་མཐོང་ད་ཁྱོད་གང་དུ་འགྲོ། །ཁྱོད་ཀྱི་དྲེགས་པ་ཀུན་གཞོམ་བྱ། །
ཞེས་གསུངས་སོ། །
དེས་ན་རང་གི་ལུས་དང་སེམས་ལ་མི་བཟོད་པ་སྡུག་བསྔལ་ལམ་གནོད་པ་ཅི་དང་ཅི་བྱུང་
ཡང་། བདག་འཛིན་གྱི་འགོང་པོ་འདི་ལེན་པ་ཡིན་པས། འདི་ཉིད་ཅི་ཐུལ་ལ་འབད་པར་བྱ་སྟེ།
དགེ་བའི་བཤེས་གཉེན་ཤཱ་ཕོ་པའི་ཞལ་ནས། ད་རེས་ཀྱི་ཚེ་ཐུང་འདི་ལ། འགོང་པོ་འདི་ཅི་ཐུལ་ཅིག་
 བྱ་འཚལ་ཞེས་གསུངས་ཞིང་། ཡང་རང་དོན་སྒྲུབ་པར་འདོད་པའི་བསམ་པའམ་དེ་ཡི་སྦྱོར་བ་ནམ་
སྐྱེས་པ་ལ། མི་སྐྱའི་མིང་འདོགས་པ་དང་། ཡང་གཞན་གྱིས་དོན་ཅུང་ཟད་སྒྲུབ་པའི་བསམ་པ་དང་
སྦྱོར་བ་ཅུང་བྱུང་བ་ལ་ཆོས་པའི་མིང་བཏགས་ལ། དགེ་བའི་བཤེས་གཉེན་འབན་གྱི་ཕྱག་ལེན་ལྟར་
སྤང་བླང་བྱའོ། །ཡང་དགེ་བཤེས་འབན་གྱི་ཞལ་ནས། ད་ནི་སེམས་ཀྱི་མཁར་སྒོར། གཉེན་པོའི་
མདུང་ཐུང་གཅིག་མནན་ལ་བསྡད་པ་མིན་པར་གཞན་བྱ་རྒྱུ་མེད། ཁོ་སྒྲིམ་ན་ང་ཡང་སྒྲིམ། ཁོ་གློད་
ན་ང་ཡང་གློད་ཅེས་གསུངས་ཞིང་། བདག་འཛིན་ལ་དགྲར་བལྟས་ནས་སྤང་པ་འདི་ལ། དགེ་བཤེས་
ཤྭ་ཕོ་བའི་ཞལ་ནས། འགོང་པོ་འགོང་འཛངས་ཀྱི་ཆོས་ཞེས་ཀྱང་གསུང་ངོ༌། །དེ་ལྟར་བདག་འཛིན་
ལ་དགྲར་ལྟས་ནས། གཞན་གཅེས་པར་བཟུང་བའི་ཕྱིར། ཀུན་ལ་བཀའ་དྲིན་ཆེ་བར་བསྒོམས།
ཞེས་གསུངས་ཏེ། སྤྱིར་སེམས་ཅན་ཐམས་ཅད་ཚེ་ཐོག་མ་མེད་པ་ནས་རང་གི་ཕ་མར་བྱས་པའི་དྲིན་
ཅན་ཤ་སྟག་ཡིན་པས། སྔར་ཡང་དྲིན་ཆེ་ལ། བླ་ན་མེད་པའི་བྱང་ཆུབ་སྒྲུབ་པ་ལ་ཡང་སེམས་ཅན་ཁོ་
ན་ལ་རིགས་ལས་ཏེ། སྤྱོད་འཇུག་ལས། སེམས་ཅན་རྣམས་དང་རྒྱལ་བ་ལ། །སངས་རྒྱས་ཆོས་

འགྲུབ་འདྲ་བ་ལ། །རྒྱལ་ལ་གུས་བྱེད་དེ་བཞིན་དུ། །སེམས་ཅན་ལ་མིན་ཅི་ཡི་ཚུལ། །ཞེས་གསུངས་
པོ་ལྟར། སངས་རྒྱས་ཀྱི་གོ་འཕང་སྒྲུབ་པའི་གང་ཟག་ལ། སངས་རྒྱས་དང་སེམས་ཅན་གཉིས་དྲིན་
མཉམ་པའི་ཚད་ཡིན་པས། དེ་ལྟར་དྲིན་ཤིན་ཏུ་ཆེ་བའི་ཕ་མར་གྱུར་པའི་སེམས་ཅན་དེ་རྣམས་ལ།
བདེ་བ་དང་བདེ་པའི་རྒྱུ་དགེ་བ་དང་ལྡན་འདོད་ཀྱི་བྱམས་པ་དང་། སྡུག་བསྔལ་དང་སྡུག་བསྔལ་གྱི་
རྒྱུ་མི་དགེ་བ་དང་བྲལ་བ་འདོད་པའི་སྙིང་རྗེ་དྲག་ཏུ་བསྒོམས་ནས། ཕ་མ་སེམས་ཅན་དེ་དག་གི་
སྡིག་པ་དང་སྡུག་བསྔལ་ཐམས་ཅད་བདག་ལ་བླང་ཞིང་། བདག་རང་གི་བདེ་བ་དང་དགེ་བ་ཡོད་དོ་
ཅོག་ཐམས་ཅད་ཕ་མ་སེམས་ཅན་དེ་རྣམས་ལ་ཕར་སྦྱིན་པའི་དམིགས་པ་ཡང་ཡང་བྱའོ། ། ། །
ཁྱད་པར་དུ་བདག་རང་ལ་གནོད་པ་བྱེད་པའི་མི་མ་ཡིན་པ་གང་བྱུང་ན། གནོད་བྱེད་འདིས་
ཚེ་འཁོར་བ་ཐོག་མ་མེད་པ་ནས་བདག་གི་མ་ཡང་ནས་ཡང་དུ་བྱས་ནས། མ་དེས་བདག་རང་གི་
སྡིག་པ་དང་སྡུག་བསྔལ་གཏམ་ངན་གང་ལ་ཡང་མ་འཛེམ་པར། བུ་བདག་གི་རང་དོན་བྱས་བྱས་
ནས་ཁམས་གསུམ་འཁོར་བ་རུ་སྡུག་བསྔལ་རྣམ་པ་སྣ་ཚོགས་པ་ཞིག་སྔོན་མྱོང་ཞིང་། ད་དུང་ཡང་
འཁྲུལ་པའི་སྟོབས་ཀྱིས་སྔོན་གྱི་རང་གི་བུའམ་ཉེ་དུ་ཡིན་པར་ངོ་མ་ཤེས་པ་དང་། བདག་གི་ལས་
ངན་གྱིས་བསྐུལ་བ་བྱས་ནས། མ་འདིས་ད་ལྟ་བདག་རང་ལ་ཕྱིར་གནོད་པའི་སྡིག་པ་བསགས་པར་
བྱས་པས། ཕྱིས་སྡིག་པ་དེའི་འབྲས་བུ་ཡང་སྡུག་བསྔལ་རྣམ་པ་སྣ་ཚོགས་པ་ཞིག་མྱོང་བར་འགྱུར་
བས། བདག་རང་ལ་བརྟེན་ནས་མ་འདི་དུས་ཡུན་རིང་པོར་ཞིག་གི་སྔོན་སྡུག་བསྔལ་མྱོང་ཞིང་། མ་
འོངས་པ་ནའང་མྱོང་བར་འདུག་པས་འདི་ཤིན་ཏུ་སྙིང་རེ་རྗེ་སྙམ་དུ་ཡང་ནས་ཡང་དུ་སྙིང་རྗེ་དྲག་ཏུ་
བསྒོམ། དེ་སྔར་ངས་མ་འདི་ལ་གནོད་པ་འབའ་ཞིག་བསྒྲུབ་པར་བྱས་འདུག་ན། ད་ནི་མ་འདིའི་
ལུས་སེམས་ལ་ཡོད་པའི་གནོད་པ་དེ་དག་བསལ་ཞིང་ཕན་པ་ཁོ་ན་བསྒྲུབ་པར་བྱའོ་སྙམ་དུ་
བསམས་ལ། བདེ་སྡུག་གཏོང་ལེན་གྱི་དམིགས་པ་དྲག་ཏུ་བསྒོམ། ཁྱད་པར་དུ་རང་ལ་གནོད་བྱེད་
དེ་མིའམ་ཁྱི་ལྟ་བུ་དངོས་སུ་མཐོང་བ་ཞིག་ཡིན་ན། དེ་ལ་དངོས་སུ་རང་གི་ཕན་ཅི་ཐོགས་ལ་འབད་
ཅིང་། གང་ལྟར་བྱས་ཀྱང་དངོས་སུ་ཕན་འདོགས་མ་ནུས་ནའང་། བསམ་པས་རང་ལ་གནོད་བྱེད་

འདི་སྡུག་བསྔལ་ཐམས་ཅད་དང་བྲལ། བདེ་བ་ཐམས་ཅད་དང་ལྡན། མཐར་ཐུག་སངས་རྒྱས་ཀྱི་གོ་
འཕང་མྱུར་དུ་ཐོབ་པར་གྱུར་ཅིག་སྙམ་དུ་ཞེ་ཐག་པ་ནས་བསམ་ཞིང་ངག་ཏུ་ཡང་བརྗོད་པར་བྱ། ཡང་
ད་ཕྱིན་ཆད། བདག་གིས་བསམ་སྦྱོར་གཉིས་ཀྱི་དགེ་བ་ཅི་བྱེད་པ་རྣམས་གནོད་བྱེད་འདིས་དོན་དུ་
བྱའོ་སྙམ་པའི་སེམས་བསྐྱེད་པར་བྱའོ། །
ཡང་རང་ལ་ནད་གདོན་སོགས་བསྐྱེད་པའི་གནོད་བྱེད་དེ། ལྷ་འདྲེ་ལྟ་བུ་ཡིན་ན། ངས་ཚེ་
ཐོག་མ་མེད་པ་ནས་ཁྱེད་ཀྱི་ཤ་དང་ཁྲག་ལ་སོགས་པ་བཟོས་ཤིང་འཐུངས་པར་བྱས་པས། ད་ནི་དེའི་
ལན་དུ་བདག་གི་ཤ་དང་ཁྲག་ལ་སོགས་པ་སྦྱིན་པ་བྱའོ་སྙམ་དུ་བསམས་ལ། གནོད་བྱེད་དེའི་མདུན་
དུ་རང་གི་ལུས་བློས་ཁ་ཕྱེ་སྟེ། བདག་གི་ཤ་དང་རུས་པ་ལ་སོགས་པ་གང་འདོད་པ་ཁྱོད་ཀྱིས་ཟོས་
ཤིག་སྙམ་དུ་བློས་ལིངས་ཀྱི་བསྒྱུར་ཞིང་། ངག་དུ་ཡང་བརྗོད་པར་བྱའོ། །
དེ་ནས་གནོད་བྱེད་དེས། བདག་གི་ཤ་ཁྲག་ཐམས་ཅད་ཟོས་ཤིང་འཐུང་པས་བཀྲེས་སྐོམ་ལ་
སོགས་པའི་སྡུག་བསྔལ་ཞི་ནས་ལུས་སེམས་ལ་ཟག་མེད་ཀྱི་བདེ་བས་གང་ཞིང་། བྱང་ཆུབ་ཀྱི་
སེམས་གཉིས་འབྱོངས་པར་བསམ་མོ། །དེ་བཞིན་དུ་ཤ་དང་ཁྲག་ཟ་བའི་ལྷ་འདྲེའི་རིགས་ཇི་སྙེད་
ཡོད་པ་ཐམས་ཅད་ལ་བདག་གི་ལུས་སྔར་ལྟར་དུ་བྱིན་པས། ཟ་བར་བྱེད་པ་ཐམས་ཅད་ཀྱང་ཚིམ་
ཞིང་ངོམ་ནས། ལུས་སེམས་བདེ་ཞིང་དགེ་བར་འགྱུར་བར་བསམ་མོ། །དེ་ལྟར་ན་ཉེས་པ་ཐམས་
ཅད་བདག་གཅེས་འཛིན་ལ་བརྟེན་ནས་བྱུང་འདུག་པས། བདག་འཛིན་དེ་ལ་དགྲར་བལྟས་ལ།
ཕན་བདེ་ཐམས་ཅད་ནི་ཕ་མ་སེམས་ཅན་ལ་བརྟེན་ནས་བྱུང་བར་འདུག་པས། སེམས་ཅན་དེ་དག་
ལ་གཉེན་དུ་བལྟས་ལ། ཕན་ཅི་ཐོགས་བྱ། དགེ་བའི་བཤེས་གཉེན་གླང་རི་ཐང་པའི་ཞལ་ནས།
ངས་ཇི་ཙམ་གྱི་ཆོས་ཟབ་མོ་ཅིག་ཞལ་ཕྱེ་སྟེ། བལྟས་ཀྱང་སྐྱོན་ཐམས་ཅད་ནི་རང་གི་ཡིན་པ་དང་།
ཡོན་ཏན་ཐམས་ཅད་ནི་ཇོ་བོ་སེམས་ཅན་གྱི་ཡིན་པར་འདུག །དེའི་གནད་ཀས་ཁེ་དང་རྒྱལ་ཁ་
ཐམས་ཅད་ནི་གཞན་ལ་བྱིན། གྱོང་དང་བུབ ་ཀ་ཐམས་ཅད་ནི་རང་གི་ལེན་པ་འདི་མིན་པ་གོ་རྒྱུ་
མེད་གསུངས།

གཉིས་པ། དོན་དམ་བྱང་ཆུབ་ཀྱི་སེམས་ཀྱིས་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ་ནི། །
འཁྲུལ་སྣང་སྐུ་བཞིར་བསྒོམ་པ་ཡི། །སྟོང་ཉིད་སྲུང་བ་བླ་ན་མེད། །ཅེས་གསུངས་ཏེ། ལས་དང་ཉོན་
མོངས་པ་དང་ཕྱི་ནང་སྣོད་བཅུད་ཀྱི་གནོད་པ་ལ་བརྟེན་པའི་རང་ལ་སྡུག་བསྔལ་གང་དང་གང་ཞིག་
བྱུང་ཡང་། ལས་དང་ཉོན་མོངས་པ་དང་སྡུག་བསྔལ་འདི་དག་ཐམས་ཅད་ནི། རང་གི་སེམས་ཉིད་
བག་ཆགས་ཀྱིས་འཁྲུལ་པའི་དབང་གིས་སྣང་བ་ཙམ་ཡིན་པས། འདི་ཉིད་བདེན་པར་གྲུབ་པ་ཅུང་
ཟད་ཀྱང་མེད། འོན་ཀྱང་ཀུན་རྫོབ་ཏུ་དེ་ལྟར་སྣང་བ་ནི། རྨི་ལམ་དུ་མེས་ཚིག་པའམ། ཆུས་འཁྱེར་
ནས་ཉམ་ཐག་པ་ལྟར་མི་བདེན་པ་ལ་བདེན་པར་བཟུང་བས་ཉེས་པ་ཡིན། དོན་དམ་པར་ནི་ཆོས་
ཐམས་ཅད་ཅིར་ཡང་གྲུབ་པ་མེད་པས། ལས་ཉོན་སམ་སྡུག་བསྔལ་དེའི་ངོ་བོ་ལ་བལྟས་ན། དེ་དང་
པོ་བདག་དང་གཞན་དང་། གཉིས་ཀ་དང་རྒྱུ་མེད་པ་གང་ལས་ཀྱང་མ་སྐྱེས་པས། སྐྱེ་མེད་ཆོས་སྐུ་
ཡིན། དང་པོ་མ་སྐྱེས་པ་ལ་མཐར་འགག་རྒྱུ་ཡང་མེད་པས། འགག་མེད་ལོངས་སྐུ་ཡིན། སྐྱེ་བ་དང་
འགག་པ་གཉིས་མེད་པ་ལ་རབ་ཏུ་གནས་པ་ཡང་མེད་པ་དེ་གནས་མེད་སྤྲུལ་སྐུ་ཡིན། དེ་རྣམས་ངོ་
བོ་དབྱེར་མེད་པ་ནི་ངོ་བོ་ཉིད་ཀྱི་སྐུ་ཡིན་པས། འཁྲུལ་སྣང་ཉིད་སྐུ་བཞིར་ལྟ་བ་འདི། སྐུ་བཞི་ངོ་སྤྲོད་།
ཀྱི་གདམས་ངག་བྱ་བ་ཡིན་གསུང་ངོ་། །གཞན་ཡང་གནོད་བྱེད་འདིས་ད་ལྟ་བདག་ལ་གནོད་པ་བྱེད་
པ་ན་བདག་བྱང་ཆུབ་ཀྱི་སེམས་གཉིས་སྦྱོང་བའི་བསྐུལ་མ་བྱས་ཀྱང་བཀའ་དྲིན་ཆེ་སྟེ། བདག་གི་
སེམས་ལ་གཉེན་པོ་བསྟེན་པ་དང་བྲལ་ནས། ཆགས་སོགས་ཉོན་མོངས་པ་སྐྱེས་པ་མ་ཚོར་བ་ལ་
གནོད་བྱེད་འདིས་སྦྲན་པས། བླ་མའམ་སངས་རྒྱས་ཀྱིས་སྤྲུལ་པ་ཡིན་སྙམ་དུ་བསམ། ཡང་མཛེ་
ནད་ལ་སོགས་པ་སྡུག་བསྔལ་དྲག་པོ་བྱུང་ན། སྡུག་བསྔལ་འདི་མེད་ན། བདག་ཚེ་འདིའི་ལྟོ་གོས་
སམ་དགྲ་འདུལ་གཉེན་སྐྱོང་ལྟ་བུའི་ཤོམ་ར་ལ་སོང་ནས། ཆོས་མི་དྲན་པར་འདུག་པ་ལ། ནད་དང་
གདོན་སོགས་འདིས་ཆོས་དྲན་དུ་བཅུག་པས། འདི་བླ་མ་དཀོན་མཆོག་གི་ཕྲིན་ལས་ཡིན་སྙམ་དུ་
བསམ། མདོར་ན་བླ་མ་ལ་བརྟེན་ནས། བྱང་ཆུབ་ཀྱི་སེམས་སྐྱེ་བ་ལྟར། གནོད་བྱེད་དམ་ནད་གདོན་
སོགས་ཀྱི་སྡུག་བསྔལ་འདི་དག་ལ་བརྟེན་ནས། བདག་ལ་བྱང་ཆུབ་ཀྱི་སེམས་གཉིས་སྐྱེ་བར་འདུག་

པས། འདི་དག་ནི་ངེས་པར་དུ་བླ་མའི་ཕྲིན་ལས་ཡིན་ནོ་སྙམ་དུ་ཞེ་ཐག་པ་ནས་བསམ་མོ། །
་གཉིས་པ། སྦྱོར་བ་ཁྱད་པར་ཅན་བསམ་སྦྱོར་གཉིས་ཀྱིས་རྐྱེན་ངན་བྱང་ཆུབ་ཀྱི་ལམ་དུ་
བསྒྱུར་བ་ནི། སྦྱོར་བ་བཞི་ལྡན་ཐབས་ཀྱི་མཆོག །ཅེས་གསུངས་ཏེ། དང་པོ་ཚོགས་བསགས་པའི་
སྦྱོར་བ་ནི། བདག་ལ་ནད་གདོན་སོགས་ཀྱི་སྡུག་བསྔལ་བྱུང་ན། སྡུག་བསྔལ་འདི་མེད་ན་དགའ་སྟེ་
སྙམ་པའི་བསམ་པ་འབྱུང་བས། དེའི་ཚེ་ན་ཁྱེད་སྡུག་བསྔལ་མི་འདོད་ཅིང་བདེ་བ་འདོད་ན། བདེ་
བའི་རྒྱུ་ཚོགས་བསོག་ཅིག་ཅེས་པའི་བརྡ་ཡིན་གྱི་སྙམ་པར་བྱས་ལ། བླ་མ་དཀོན་མཆོག་གི་མདུན་
དུ་མཆོད་པ། དགེ་འདུན་ལ་བསྙེན་བཀུར། འབྱུང་པོ་ལ་གཏོར་མ་ལ་སོགས་པ། མདོར་ན་ལུས་ངག་
ཡིད་གསུམ་གྱི་སྒོ་ནས་ཅི་ནུས་སུ། ཚོགས་བསོག་པ་ལ་འབད་ནས། སྐྱབས་འགྲོ་དང་སེམས་བསྐྱེད་
བྱ་སྟེ། བླ་མ་དཀོན་མཆོག་ལ་མཎྜལ་ཡང་ཕུལ་ལ། གསོལ་བ་ཡང་དྲག་ཏུ་བཏབ་ནས། བདག་ན་བ་
ལེགས་ན་ན་བར་བྱིན་གྱིས་བརླབ་ཏུ་གསོལ། སོས་པ་ལེགས་ན་སོས་པར་བྱིན་གྱིས་བརླབ་ཏུ་
གསོལ། ཤི་བ་ལེགས་ན་འཆི་བར་བྱིན་གྱིས་བརླབ་ཏུ་གསོལ། ཞེས་རེ་དོགས་འགོག་པའི་གསོལ་
བ་ཡང་གདབ་བོ། ། 
སྦྱོར་བ་གཉིས་པ་སྡིག་པ་སྦྱང་བ་ནི། ཁྱོད་སྡུག་བསྔལ་མི་འདོད་ན་སྡུག་བསྔལ་གྱི་རྒྱུ་སྡིག་པ་
སྤོངས་ཤིག་ཅེས་པའི་བརྡ་ཡིན་གྱི་སྙམ་པར་བྱས་ལ། སྔར་བྱས་གྱི་སྡིག་པ་ལ་འགྱོད་པ་དྲག་པོ་ཞེས་
པ་ནི། རྣམ་པ་སུན་འབྱིན་པའི་སྟོབས་དང་། ཕྱིན་ཆད་སྲོག་ལ་བབ་ཀྱང་སྡིག་པ་མི་བྱེད་སྙམ་པ་ཉེས་
པ་ལས་ལྡོག་པའི་སྟོབས་དང་། དཀོན་མཆོག་གསུམ་ལ་སྐྱབས་སུ་འགྲོ་ཞིང་བྱང་ཆུབ་མཆོག་ཏུ་
སེམས་བསྐྱེད་པ་ལ་སོགས་པ་ནི་རྟེན་གྱི་སྟོབས་དང་། སྟོང་པ་ཉིད་བསྒོམ་པ་དང་། གཟུངས་སྔགས་
ཁྱད་པར་ཅན་ཟློས་པ་ལ་སོགས་པ་གཉེན་པོ་ཀུན་ཏུ་སྤྱོད་པའི་སྟོབས་ཏེ། སྟོབས་བཞིའི་སྒོ་ནས་
སྡིག་པ་བཤགས་པ་ལ་སློབ་པར་བྱའོ། །
སྦྱོར་བ་གསུམ་པ་གདོན་ལ་མཆོད་པ་ནི། གཏོར་མ་ཡང་ཕུལ་ཏེ། གདོན་ཁྱོད་ཀྱིས་བདག་གི་
བྱང་ཆུབ་ཀྱི་སེམས་སྦྱོང་བའི་གྲོགས་བྱེད་པས་བཀའ་དྲིན་ཆེ་བྱུང་། ད་དུང་སེམས་ཅན་ཐམས་ཅད་

ཀྱི་སྡུག་བསྔལ་བདག་ལ་སྨིན་པར་མཛད་དུ་གསོལ་ཞེས། ཞེ་ཐག་པ་ནས་གསོལ་བ་ཡང་གདབ་བོ། །
དེ་ལྟར་མི་ནུས་ན་གཏོར་མ་ཙམ་བྱིན། བྱམས་པ་དང་སྙིང་རྗེ་བསྒོམས་ལ། ངས་ཁྱོད་ལ་འཕྲལ་ཡུན་
དུ་གང་ཕན་པ་བྱ་ཡིས། ངའི་ཆོས་ཀྱི་བར་ཆད་མ་བྱེད་ཅིག་ཅེས་བསྒོ་བ་ཡང་བྱའོ། །
སྦྱོར་བ་བཞི་པ་ཆོས་སྐྱོང་ལ་མཆོད་པ་ནི། ཆོས་སྐྱོང་ལ་གཏོར་མ་ཙམ་ཕུལ་ལ། ཆོས་ཀྱི་
འགལ་རྐྱེན་ཞི་བ་དང་། མཐུན་རྐྱེན་འགྲུབ་པར་གསོལ་བ་ཡང་གདབ་བོ། །རྐྱེན་ངན་གློ་བུར་བས་
བྱང་ཆུབ་ཀྱི་ལམ་དུ་བླང་བའི་ཕྱིར། འཕྲལ་ལ་གང་ཐུབ་བསྒོམ་དུ་སྦྱོར། ཞེས་གསུངས་ཏེ། ནད་དང་
གདོན་དང་དགྲ་ལ་སོགས་པ། གློ་བུར་དུ་བྱུང་ནས་རང་ལ་ན་ཚ་སོགས་ཀྱི་སྡུག་བསྔལ་དྲག་པོ་བྱུང་
བ་ན། འཇིག་རྟེན་གྱི་ཁམས་ན་ང་གཅིག་པུ་མ་ཡིན་པར་འདི་ལྟ་བུའི་སྡུག་བསྔལ་བྱུང་བ་ནི་དཔག་ཏུ་
མེད་པ་ཞིག་ཡོད་པས། དེ་རྣམས་སྙིང་རེ་རྗེ་སྙམ་དུ་ཡང་ཡང་བསམས་ལ། དེ་དག་གི་ནད་གདོན་
སོགས་ཀྱི་སྡུག་བསྔལ་ཐམས་ཅད་བདག་ལ་ཚུར་འུབས་ཀྱིས་བསྡུ་སྟེ། མྱོང་ཞིང་སྦྱང་བར་བྱས་པས་
དེ་རྣམས་སྡུག་བསྔལ་དེ་དག་དང་བྲལ་བ་ཡང་ཡང་བསམ་མོ། ། ་
ཡང་གནོད་བྱེད་འདིས་བདག་བྱང་ཆུབ་ཀྱི་སེམས་གཉིས་སྦྱོང་བའི་གྲོགས་བྱེད་པས། བླ་མ་
ལྟར་དུ་བཀའ་དྲིན་ཆེ་སྙམ་དུ་ཡང་བསམ་མོ། །ཡང་གཞན་ལུས་སེམས་ལ་སྡུག་བསྔལ་བ་ཅན་
མཐོང་ན་ཡང་། དེ་མ་ཐག་ཏུ་བདག་རང་ལ་ཚུལ་བླང་བའི་དམིགས་པ་ཅི་ནུས་སུ་བྱ་ཞིང་། རང་ངམ་
གཞན་ལ་ཉོན་མོངས་པ་ཆགས་པའམ་ཞེ་སྡང་དྲག་པོ་ལྟ་བུར་སྐྱེས་པ་ན་ཡང་། གཞན་གྱི་ཉོན་མོངས་
པ་ཐམས་ཅད་བདག་ལ་འདུས་པར་གྱུར་ཅིག་སྙམ་དུ་ཞེ་ཐག་པ་ནས་བསམ་མོ། །རྐྱེན་ངན་བྱང་ཆུབ་
ཀྱི་ལམ་དུ་བསྒྱུར་བའི་ཐབས་འདི་ཐམས་ཅད་ཀྱིས་རེ་དོགས་སམ་ཆགས་སྡང་གཉིས་འགོག་པ་ཡིན་ལ།།
མཐར་ཐུག་རེ་དོགས་གཉིས་སམ་ཆགས་སྡང་གཉིས་དང་བྲལ་བའི་ལམ་ལ་སྐྱེལ་ཡང་། ད་ལྟའི་དུས་ན།
དགྲ་གཉེན་གཉིས་སུ་བྱས་ནས་སྦྱོང་བ་ནི། ཤིང་འཁྱོག་པོ་སྲོང་བ་དང་འདྲའོ་ཞེས། གླང་རི་ཐང་
པས་གསུངས་སོ། །
བཞི་པ། ཚེ་གཅིག་གི་ཉམས་ལེན་དྲིལ་ནས་བསྟན་པ་ནི། མན་ངག་སྙིང་པོ་མདོར་བསྡུས་པ། །

སྟོབས་ལྔ་དག་དང་སྦྱར་བར་བྱ། །ཞེས་གསུངས་པས། དང་པོ་འཕེན་པའི་སྟོབས་ནི། དུས་ད་ནས་
བཟུང་སྟེ། ཟླ་བ་འདི་དང་། ལོ་འདི་དང་། མ་ཤིའི་བར་དང་། སངས་རྒྱས་ཀྱི་གོ་འཕང་མ་ཐོབ་བར་དུ།
བྱང་ཆུབ་ཀྱི་སེམས་གཉིས་དང་མི་འབྲལ་བར་བྱའོ་ཞེས་བློའི་འཕེན་པ་དྲག་པོ་ཡང་ཡང་བྱའོ། །
་གོམས་པའི་སྟོབས་ནི། ཡང་ནས་ཡང་དུ་ཀུན་རྫོབ་དང་དོན་དམ་པའི་བྱང་ཆུབ་ཀྱི་སེམས་
གཉིས་སྦྱོང་བའོ། །དཀར་པོའི་ས་བོན་གྱི་སྟོབས་ནི། བྱང་ཆུབ་ཀྱི་སེམས་གཉིས་སྐྱེ་བ་དང་འཕེན་
པའི་དོན་དུ། ཅི་ནུས་པའི་ཕྱག་དང་སྐྱབས་འགྲོ་དང་། གསོལ་བ་འདེབས་པ་དང༌། སྨོན་ལམ་བྱེ་བ་
དང༌། མཎྜལ་འབུལ་བ་ལ་སོགས་པའི་སྒོ་ནས་ཚོགས་བསོག་པའོ། །སུན་འབྱིན་པའི་སྟོབས་ནི།
བདག་གཅེས་འཛིན་གྱི་རྣམ་རྟོག་ནམ་བྱུང་བ་ན། འདིས་ཚེ་ཐོག་མ་མེད་པ་ནས་སྡུག་བསྔལ་སྣ་
ཚོགས་ལ་སྦྱར། ཚེ་འདིར་ཡང་སྡུག་བསྔལ་དང་སྡིག་པ་དང་ཆོས་འདོད་པ་བཞིན་མ་བྱུང་བ་ལ་
སོགས་པ་ཐམས་ཅད་འདིས་བྱས་པ་ཡིན་སྙམ་དུ་བསམས་ལ། བདག་གཅེས་འཛིན་གྱི་རྣམ་རྟོག་
རྒྱང་དུ་ཅི་ནུས་སུ་སྤང་པར་བྱའོ། །སྨོན་ལམ་གྱི་སྟོབས་ནི། དགེ་སྦྱོར་ཐམས་ཅད་ཀྱི་བཤམ་དུ། ད་ནི་
སངས་རྒྱས་མ་ཐོབ་ཀྱི་བར་དུ། བྱང་ཆུབ་ཀྱི་སེམས་གཉིས་སྦྱོང་བ་དང་མི་འབྲལ་བར་གྱུར་ཅིག །
རྐྱེན་ངན་ཅི་བྱུང་ཐམས་ཅད་ཆོས་འདིའི་གྲོགས་སུ་འཁྱེར་བར་གྱུར་ཅིག །ཅེས་སྨོན་ལམ་གདབ་ཅིང་།
བླ་མ་དཀོན་མཆོག་དང་ཆོས་སྐྱོང་ལ་མཆོད་པ་དང་། གཏོར་མ་ཕུལ་ནས། དེ་ལྟར་འགྱུར་བར་
མཛད་དུ་གསོལ་ཞེས་གསོལ་བ་གདབ་བོ། །སྟོབས་ལྔ་པོ་འདི་ཆོས་ཐམས་ཅད་ཧཱུྃ་གཅིག་ཏུ་དྲིལ་
བའི་ཆོས་ཡིན་གསུང་ངོ་། ། ་
འོ་ན་ཆོས་འདིའི་ལུགས་ཀྱིས་འདའ་ཀ་མའི་གདམས་ངག་ཅི་ལྟར་བྱེད་ཅེ་ན། ཐེག་ཆེན་འཕོ་
བའི་གདམས་ངག་ནི། སྟོབས་ལྔ་ཉིད་ཡིན་སྤྱོད་ལམ་གཅེས། །ཞེས་གསུངས་ཏེ། ཆོས་འདི་ལ་ཡང་
ཡང་བློ་སྦྱངས་པའི་གང་ཟག་དེ། ནམ་ཞིག་འཆི་ངེས་པའི་ནད་ཀྱིས་ཐེབས་པ་ན། དང་པོ་དཀར་པོའི་
ས་བོན་གྱི་སྟོབས་ཀྱི་ལག་ལེན་ནི། རང་ལ་ཡོད་པའི་དངོས་པོ་ཅ་ལག་ཡོ་བྱད་ཐམས་ཅད་བླ་མ་
དཀོན་མཆོག་མཆོད་པ་ལ་སོགས་པ་བསོད་ནམས་གང་ཆེ་སར་བཏང་ལ། དེ་རྣམས་ལ་ཆགས་པ་

དང་ཞེན་པ་མེད་པར་བྱ། དེ་ནས་གཉིས་པ་སྨོན་ལམ་གྱི་སྟོབས་ནི། ཅི་ནུས་ཀྱིས་མཆོད་པ་འབུལ་བ་
དང་། སྡིག་པ་བཤགས་པ་དང་། དགེ་བའི་རྩ་བ་ལ་རྗེས་སུ་ཡི་རང་བ་དང་། ཆོས་ཀྱི་འཁོར་ལོ་
བསྐོར་བར་གསོལ་བ་བཏབ་པ་དང་། སྐུ་མྱ་ངན་ལས་མི་འདའ་བར་བཞུགས་པར་གསོལ་བ་དང་།
དགེ་རྩ་བྱང་ཆུབ་ཏུ་བསྔོ་བ་སྟེ། ཡན་ལག་བདུན་པ་ཅི་ནུས་སུ་ཕུལ་ལ། བདག་བར་དོ་དང་། ཚེ་
རབས་སྐྱེ་བ་ཕྱི་མ་ཐམས་ཅད་དུ། ཀུན་རྫོབ་དང་དོན་དམ་པའི་བྱང་ཆུབ་ཀྱི་སེམས་རྣམ་པ་གཉིས་པོ་
སྦྱོང་བར་བྱིན་གྱིས་བརླབ་ཏུ་གསོལ། ཆོས་འདི་བསྟན་པའི་བླ་མ་དགེ་བའི་བཤེས་བཉེན་དང་
མཇལ་བར་བྱིན་གྱིས་བརླབ་ཏུ་གསོལ། ཞེས་གསོལ་བ་དྲག་ཏུ་གདབ་ཅིང་དེ་ལྟར་སྨོན་ལམ་ཡང་
ནས་ཡང་དུ་བྱའོ། །དེ་ནས་གསུམ་པ་སུན་འབྱིན་པའི་སྟོབས་ནི། བདག་གཅེས་འཛིན་གྱི་རྣམ་པར་
རྟོག་པ་འདིས་དེ་སྔར་ཚེ་ཐོག་མེད་ནས་ད་ལ་མ་ཐུག་བར་དུ་ཡང་སྡུག་བསྔལ་ཁོ་ན་མྱོང་དུ་བཅུག་ལ།
་ད་དུང་ཡང་བདག་འཛིན་འདི་དང་མ་བྲལ་ན། རང་ལ་བདེ་བ་མི་སྟེར་བར་འདུག་ཅིང་། ད་ལྟར་ཡང་
་བདག་གི་ལུས་ཤ་ཁྲག་ཀྱི་ཕུང་པོ་མི་གཙང་བའི་རང་བཞིན་སྙིང་པོ་མེད་པ་འདི་ལ་གཅེས་པར་བཟུང་
བ་བྱས་པས་ནད་གདོན་དང་གྲང་དྲོ། བཀྲེས་ལྟོགས་ལ་སོགས་པ་སྡུག་བསྔལ་དུ་མར་མྱོང་བར་
འདུག་སྟེ། བརྟགས་ཤིང་དཔྱད་ན་ལུས་སེམས་གང་ལ་ཡང་བདག་ཏུ་བཟུང་བར་བྱ་རྒྱུའི་སྙིང་པོའམ་
རང་བཞིན་མི་འདུག་སྙམ་དུ་ཤེས་པར་བྱས་ཏེ། བདག་འཛིན་སྤང་ལ་བློ་མཉམ་པ་བཞག་གོ། །
་དེ་ནས་བཞི་པ་འཕེན་པའི་སྟོབས་ནི། ངོས་བར་དོ་ལ་ཡང་བྱང་ཆུབ་ཀྱི་སེམས་གཉིས་ཡང་
ནས་ཡང་དུ་སྦྱང་བར་བྱའོ་སྙམ་པའི་འདུན་པ་དྲག་པོས་ཡང་ནས་ཡང་དུ་བྱའོ། །དེ་ནས་ལྔ་པ་གོམས་
པའི་སྟོབས་ནི། སྔར་གྱི་བྱང་ཆུབ་ཀྱི་སེམས་རྣམ་པ་གཉིས་པོ་རང་གི་སྦྱོང་ཚུལ་དེ་ཡང་ནས་ཡང་དུ་
དྲན་གསོས་པར་བྱེད་པའོ། །སྤྱོད་ལམ་གྱི་དབང་དུ་བྱེད་ན་ནི། འཆི་ཁར་གཞོགས་གཡས་པ་འོག་ཏུ་
བཅུག །ལག་པ་གཡས་པོ་ལ་འགྲམ་པར་བརྟེན་ཏེ། མཐེའུ་ཆུང་གིས་སྣ་བུག་གཡས་བཀག་ལ།
རླུང་སྣ་བུག་གཡོན་ནས་རྒྱུ་བར་བྱའོ། །དེ་ནས་མ་རྒན་སེམས་ཅན་ཐམས་ཅད་ཡིད་ཡུལ་དུ་བྱས་ཏེ།
དེ་རྣམས་ལ་བྱམས་པ་དང་སྙིང་རྗེ་སྔོན་ཏུ་འགྲོ་བའི་སྒོ་ནས། རླུང་ཕར་འགྲོ་བ་དང་ཚུར་འོང་བ་ལ་

བསྐྱོན་ནས། རང་གི་བདེ་དགེ། གཞན་མ་རྒན་སེམས་ཅན་ཐམས་ཅད་ལ་ཕར་གཏོང་བ་དང་། དེ་
རྣམས་ཀྱི་སྡིག་པ་དང་སྡུག་བསྔལ་ཐམས་ཅད་རང་ལ་ཚུར་ལེན་པའི་གཏོང་ལེན་གཉིས་པོ་ཡང་ནས་
ཡང་དུ་སྦྱང་ཞིང་། དེའི་རྗེས་ལ་ཡང་། འཁོར་བ་དང་མྱ་ངན་ལས་འདས་པ། སྐྱེ་བ་དང་འཆི་པ་ལ་སོགས་
པ་ཐམས་ཅད་མདོར་ན་རང་གི་སེམས་སྣང་ཁོ་ན་ཡིན་ལ། སེམས་འདི་ཉིད་ཀྱང་ངོ་བོ་ཅིར་ཡང་མ་
གྲུབ་པ་ཡིན་པ་ཤེས་པར་བྱེད་པའི་ངང་ལ་བློས་ཅིར་ཡང་མི་འཛིན་པར་མཉམ་པར་བཞག་གོ། །དེ་
ལྟར་བྱང་ཆུབ་ཀྱི་སེམས་གཉིས་པོ་དེ་སྤེལ་ཞིང་བསྒོམ་བཞིན་པའི་འཕྲོ་ལ་འཆི་ནུས་བར་བྱའོ། །འཆི་
ཁ་མའི་གདམས་ངག་སྤྱི་ལ་འུད་ཆེ་བ་མང་སྟེ། འདི་ལས་ངོ་མཚར་ཆེ་བ་མེད་གསུང་། ལྔ་བ། བློ་
འབྱོངས་པའི་ཚད་བསྟན་པ་ནི། ཆོས་ཀུན་དགོངས་པ་གཅིག་ཏུ་འདུས། །ཞེས་གསུངས་ཏེ། ཐེག་པ་
ཆེ་ཆུང་གི་སྐྱབས་འགྲོ་དང་སེམས་བསྐྱེད་ལ་སོགས་པའི་ཆོས་ཐམས་ཅད་ཀྱི་དགོས་པ་ནི། བདག་
འཛིན་འདི་ཉིད་འདུལ་བར་བྱེད་པའི་ཐབས་ཡིན་པར་འདུག་པས། བདག་འཛིན་གྱི་གཉེན་པོར་མ་
སོང་ན། ཆོས་གང་བྱས་ཚད་ཕལ་ཆེར་དོན་མེད་དུ་སོང་བ་ལྟ་བུ་ཡིན། ཆོས་བྱས་ཚད་བདག་འཛིན་
གྱི་གཉེན་པོར་འགྲོ་ཡིན་འདུག་ན། བློ་སྦྱོང་རྒྱུད་ལ་སྐྱེས་པའི་རྟགས་ཡིན་ཞིང་། ཆོས་ཆོས་སུ་སོང་མ་
སོང་གི་ཁྱད་པར་ཡང་འདི་ན་ཡོད་པ་ཡིན་པས། འདི་ཆོས་པ་སྲང་ལ་འཇལ་བའི་རྒྱ་མ་ལྟ་བུ་ཡིན་
གསུངས། དཔང་པོ་གཉིས་ཀྱི་གཙོ་བོ་བཟུང་། ཞེས་གསུངས་པ་ནི། གཞན་དག་ན་རེ། ཇོ་བོ་དེ་ཀུན་
གྱི་རྒྱུད་ལ་ཆོས་ཡག་པོ་སྐྱེས་འདུག །ཆོས་པ་བཟང་པོ་བྱ་བ་དེ་ལ་ཟེར་བ་ཡིན། ཞེས་ཡང་གཞན་གྱི་
མ་ཁྲེལ་བ་ཞིག་བྱུང་ན་དེ་ཡང་དཔང་པོ་ཡིན་མོད་ཀྱི། དེ་གཙོར་མི་བཟུང་སྟེ། འཇིག་རྟེན་ཕལ་པ་
རྣམས་ཀྱིས་བདག་གི་སེམས་ཀྱི་གནས་ཚུལ་མི་རྟོགས་པས། ཕྱིའི་སྤྱོད་ལམ་ལེགས་པ་སྣ་རེ་ཙམི་
མཐོང་བས་ཀྱང་མགུ་སྲིད་པ་ཡིན་པས་སོ། །དེས་ན་རང་གི་སེམས་ཀྱིས་རང་ཉིད་མ་ཁྲེལ་བ་དེ།
དཔང་པོའི་ནང་གཙོ་བོ་ཡིན་པས་ན། བློ་གཟུ་བོས་ལེགས་པར་བརྟགས་ཤིང་དཔྱད་པས། རང་ལ་
རང་གིས་མ་ཁྲེལ་ན། བློ་འབྱོངས་པའི་རྟགས་ཡིན་པས། གཉེན་པོ་བསྐྱེད་ལ། རང་གི་སེམས་ལ་
རང་གིས་མ་ཁྲེལ་བར་འབད་པར་བྱའོ། །ཡིད་བདེ་འབའ་ཞིག་རྒྱུན་ཏུ་བསྟེན། །ཞེས་གསུངས་པ་ནི།

ཀུན་རྫོབ་དང་དོན་དམ་པའི་བྱང་ཆུབ་ཀྱི་སེམས་གཉིས་ལ་བློ་ལེགས་པར་སྦྱངས་པའི་སྟོབས་ཀྱིས།
ད་ཕྱིན་ཆད་ཆགས་སྡང་སྐྱེ་བའི་རྐྱེན་ངན་ཅི་ཞིག་བྱུང་ཡང་། བློ་སྦྱོང་གི་ལམ་དུ་འཁྱེར་བས་ཆོག་གོ་
སྙམ་པའི་བློ་ལ་གདེང་ཚོད་འཆོས་ནུས་པ་ཞིག་བྱུང་ན། བློ་འབྱོངས་པའི་ཚད་ཡིན་པས་རྐྱེན་ངན་ཅི་
བྱུང་ཡང་དེ་ལ་དགའ་བ་བསྒོམས་ནས། དེའི་སྟེང་དུ་གཞན་གྱི་རྐྱེན་ངན་ཐམས་ཅད་ཀྱང་ལེན་པ་ལ་
ཉམ་ང་བ་མེད་པ་དང་། བློ་སྦྱོང་གི་ལམ་དུ་འཆར་བ་ལ་བསླབ་པར་བྱའོ། །གཡེང་ཀྱང་ཐུབ་ན་
འབྱོངས་པ་ཡིན། །ཞེས་གསུངས་པ་ནི། དཔེར་ན། མི་རྟ་རྩལ་ཅན་དེ་གཡེང་ཀྱང་རྟ་ལས་མི་ལྷུང་བ་
ལྟར། མ་བརྟགས་པར་གློ་བུར་དུ་གནོད་བྱེད་ལ་སོགས་པ་ཆགས་སྡང་དྲག་པོ་སྐྱེ་བའི་རྐྱེན་ངན་བྱུང་ན།
ཞེ་སྡང་ལ་སོགས་པ་ཐད་ཀ་མི་སྐྱེ་བར། རྐྱེན་ངན་དེ་ཉིད་བློ་སྦྱོང་གི་གྲོགས་སུ་ཁད་ཀྱིས་འགྲོ་ཡིན་
འདུག་ན། བློ་འབྱོངས་པའི་ཚད་ཡིན་པས། དེ་ལྟར་འགྱུར་བ་ལ་འབད་ནས་བསླབ་པར་བྱའོ། །
འབྱོངས་པའི་ཚད་འདི་དག་ནི། བློ་སྦྱོང་རྒྱུད་ལ་སྐྱེས་པའི་རྟགས་ཙམ་ཡིན་གྱི། བློ་འབྱོངས་ཟེར་ནས་
ད་ཕན་ཆད་སྦྱང་མི་དགོས་པ་ལྟ་བུ་ནི་མ་ཡིན་པས། འབྱོངས་པའི་རྟགས་འདི་དག་བྱུང་ནས་ཀྱང་། ་
ད་དུང་འབད་ནས་ཡང་ནས་ཡང་དུ་བློ་སྦྱོངས་པར་བྱའོ། །དྲུག་པ་བློ་སྦྱོང་གི་དམ་ཚིག་བསྟན་པ་ནི། ་
སྤྱི་དོན་གསུམ་ལ་རྟག་ཏུ་བསླབ། །ཅེས་གསུངས་ཏེ། ་
་སྤྱི་དོན་གསུམ་ནི། བློ་སྦྱོང་ཁས་བླངས་དང་མི་འགལ་བ། ཐོ་ཅོར་མ་ཤོར་བ། ཕྱོགས་རེར་མ་
ལྷུང་བའོ། །དང་པོ་ནི། ང་བྱང་ཆུབ་ཀྱི་སེམས་ལ་བློ་སྦྱངས་པ་ཡིན་ཟེར་ནས། ཚུལ་ཁྲིམས་ཀྱི་བསླབ་
པ་ཕྲ་མོ་ཐམས་ཅད་ཁྱད་དུ་གསོད་པ་སོགས་སྤངས་ཏེ། བསམ་པ་བློ་སྦྱོང་དང་ལྡན་པའི་སྒོ་ནས། སོ་
སོ་ཐར་པ་ནས་རྡོ་རྗེ་ཐེག་པའི་བར་གྱི་སྡོམ་པ་གསུམ་པོའི་བཅད་མཚམས། རང་གིས་ཇི་ལྟར་ཁས་
བླངས་པའི་བསླབ་པ་རྣམས་མ་ཉམས་པར་བསྲུང་བར་བྱའོ། །གཉིས་པ། བློ་སྦྱོང་ཐོ་ཅོར་མ་ཤོར་བ་
བྱ་བ་ནི། བདག་རང་ཉིད་ནུས་པ་དང་ལྡན་པའམ་བདག་གཅེས་འཛིན་མེད་པར་གཞན་གྱིས་གོ་བར་
བྱ་བའི་ཕྱིར་དུ། ཤིང་གཉན་པོ་གཅོད་པ་དང་། མཛེ་ཕོ་དང་མཉམ་དུ་འགྲོགས་པ་ལ་སོགས་པ་ལྟ་བུ།
ཐོ་ཅོའི་སྤྱོད་པ་རྣམས་སྤངས་ཏེ། དགེ་བཤེས་སྟོན་པས་རྭ་སྒྲེང་དུ་བསྟན་པའི་སྲོལ་བཙུགས་པའི་

བཀའ་གདམས་ཀྱི་རྣམ་ཐར་དང་མི་འགལ་པར་སྤྱོད་པ་ངོ་ལྐོག་ཐུབ་དང༌། ཕྱི་དང་ནང་མཚུངས་པའི་
ཆོས་པ་ཅིག་བྱའོ། །གསུམ་པ། བློ་སྦྱོང་ཕྱོགས་རེར་མ་ལྷུང་བ་བྱ་བ་ནི། མིའི་གནོད་པ་ནི་བཟོད་ལ།
ལྷ་འདྲེའི་གནོད་པ་ནི་མི་བཟོད་པ་ལྟ་བུ་དང༌། ཆེ་བ་ལ་གུས་ཆུང་བ་ལ་བརྙས་པ་དང་། རང་གི་
གཉེན་ལ་བྱམས་དགྲ་ལ་ནི་སྡང་བ་ལ་སོགས་པ་ལྟ་བུ་ཕྱོགས་རེ་བ་ཐམས་ཅད་སྤངས་ལ། དགྲ་
གཉེན་ཐམས་ཅད་ལ་ཉེ་རིང་ཕྱོགས་ལྷུང་མེད་པ་མཉམ་པར་གྱུར་པར་བློ་འབྱོངས་པ་ལ་བསླབ་བོ། །
འདུན་པ་བསྒྱུར་ལ་རང་སོར་གཞག །ཅེས་གསུངས་པ་ནི། བསམ་པས་སྔར་རང་གཅེས་པར་
འཛིན་པ་དེ། ད་བདག་པས་གཞན་གཅེས་པར་འཛིན་པར་བསྒྱུར་ལ། ལུས་ངག་གི་སྤྱོད་པ་རང་གི་
ཆོས་མཐུན་གྱི་གྲོགས་པོ་རྣམས་དང་འདྲ་བར་གསོ་ཐུབ་པར་བྱ་སྟེ། བློ་སྦྱོང་ཐམས་ཅད་ཕྱིའི་མངོན་
ཚན་ཆུང་ལ་ནང་ཆོད་ཆེ་བ་གཅིག་བྱེད་དགོས་གསུངས་པས། གཞན་གྱིས་མ་ཚོར་བར་རང་གི་རྒྱུད་
སྨིན་པ་གཅིག་ཅི་ནས་ཀྱང་བྱའོ། །ཡན་ལག་ཉམས་པ་བརྗོད་མི་བྱ། །ཞེས་གསུངས་པ་ནི། གང་
ཟག་གཞན་ལ་འཇིག་རྟེན་པའི་སྐྱོན། འོན་པ་དང་ཞར་བ་ལ་སོགས་པ་དང་། ཆོས་ཀྱི་སྐྱོན་ལོག་ལྟ་
ཅན་ནམ་ཚུལ་ཁྲིམས་འཆལ་པ་ལ་སོགས་པའི་མི་སྙན་པའི་ཚིག་རྣམས་མི་བརྗོད་པའོ། །གཞན་
ཕྱོགས་གང་ཡང་མི་བསམ་མོ། །ཞེས་གསུངས་པ་ནི། སྤྱིར་སེམས་ཅན་ཐམས་ཅད་དང་། ཁྱད་པར་
དུ་ཆོས་སྒོར་ཞུགས་པ་རྣམས་ལ་སྐྱོན་གྱི་རྣམ་པ་མཐོང་བྱུང་ན། ང་རང་སྣང་བ་མ་དག་པ་ཡིན་གྱི།
ཁོང་ལ་དེ་དང་དེ་འདྲ་བའི་སྐྱོན་ཡོང་ཉན་མེད་སྙམ་དུ་བསམས་ལ། རང་གིས་གཞན་གྱི་སྐྱོན་ལ་རྟོག་
པའི་བློ་ངན་པ་དེ་སྤོང་བའམ་བཟློག་པར་བྱའོ། །ཉོན་མོངས་གང་ཆེ་སྔོན་ལ་སྦྱངས། །ཞེས་གསུངས་
པ་ནི། རང་རྒྱུད་ལ་ཉོན་མོངས་པ་འདོད་ཆགས་སམ། ཞེ་སྡང་ངམ། ཕྲག་དོག་གམ། སེར་སྣ་ལ་
སོགས་པ་གང་ཆེ་བ་ཡིན་པར་བརྟགས་ནས། གང་ཆེ་བ་དེའི་གཉེན་པོར་སྐྱབས་འགྲོ་དང་། སེམས་
བསྐྱེད་དམ། བློ་སྦྱོང་ལ་སོགས་པ་ཆོས་ཐམས་ཅད་སྤུངས་ནས། ཉོན་མོངས་པ་དེ་ཉིད་ཐོག་མར་
གདུལ་ལོ། །འབྲས་བུ་རེ་བ་ཐམས་ཅད་སྤངས། །ཞེས་གསུངས་པ་ནི། བྱང་ཆུབ་ཀྱི་སེམས་ལ་བློ་
སྦྱོང་བྱས་པས། རང་ཉིད་ཚེ་འདིའི་རྙེད་བཀུར་ལ་སོགས་པ་ལ་རེ་བ་དང་། སྐྱེ་བ་ཕྱི་མ་ལ་ལྷ་མིའི་

བདེ་བ་དང་། མཐར་ཐུག་རང་ཉིད་མྱ་ངན་ལས་འདས་པ་འཐོབ་པར་འདོད་པ་ལ་སོགས་པ། རང་
དོན་ཡིད་བྱེད་ཀྱི་བློ་ཐམས་ཅད་སྤང་བར་བྱའོ། །དུག་ཅན་གྱི་ཟས་སྤོངས། ཞེས་གསུངས་པ་ནི།
དངོས་པོའི་ཆོས་རྣམས་ལ་བདེན་པར་འཛིན་པའི་བདེན་འཛིན་དང་། བདག་གཅེས་འཛིན་གྱི་རྣམ་
རྟོག་དང་འདྲེས་པའི་སྐྱབས་འགྲོ་དང་། སེམས་བསྐྱེད། བསྔོ་བའམ། སྦྱིན་པ་གཏོང་བ། ཚུལ་
ཁྲིམས་སྲུང་བ་ལ་སོགས་པའི་དགེ་སྦྱོར་ཐམས་ཅད་ནི། ཟས་དུག་དང་འདྲེས་པ་དང་འདྲ་བས་དེ་
སྤང་བར་བྱའོ། །གཞུང་བཟང་པོ་མ་བསྟེན། ཞེས་གསུངས་པ་ནི། ཕ་རོལ་པོས་རང་ལ་གནོད་པ་
བྱས་པ་ལ་འཁོན་དུ་བཟུང་ནས་འཁོན་འཛིན་དེ་ལས་དུས་ནམ་ཡང་མི་ལྡོག་པ་དེ་ལྟ་བུ་སྤོང་བར་བྱ་
བའོ། །ཤགས་ངན་མ་རྒོད། ཅེས་གསུངས་པ་ནི། གཞན་གྱིས་ཚིག་ངན་སྨྲས་པའི་ལན་དུ། གཞན་
གྱིས་བློ་ལ་གནོད་པ་འགྱུར་པའི་ཚིག་ངན་པ་མི་སྨྲ་ཞིང་། ཉེས་པ་བྱུང་ན་གཞན་ལ་འདིས་ལན་པ་
ཡིན་ནོ་ཞེས་དེ་ལྟ་བུ་མི་སྨྲ་བའོ། །འཕྲང་མ་སྒུགས། ཞེས་གསུངས་པ་ནི། གཞན་གྱིས་རང་ལ་གནོད་
པ་བྱས་པ་དེ་ཞི་ལ་བཞག་ནས། གནོད་པའི་ལན་འཇལ་བའི་དུས་ཚོད་བྱུང་ཙ་ན་གནོད་ལན་དེ་
འཇལ་བསམ་པ་དེ་སྤང་བར་བྱ་བའོ། །གནད་ལ་མི་དབབ། ཅེས་གསུངས་པ་ནི། མིའི་སྐྱོན་གྱི་
མཚང་ནས་འབྲུ་བ་དང་། མི་མ་ཡིན་པ་སོགས་ལ་གསང་སྔགས་ཟློས་པ་ལ་སོགས་པའི་སྒོ་ནས་
གཞན་གྱི་ལུས་དང་སེམས་ལ་གནོད་པ་དྲག་པོ་འབྱུང་བའི་སྤྱོད་ལམ་དེ་མི་བྱེད་པའོ། །མཛོ་ཁལ་
གླང་ལ་མ་འབྱོ། ཞེས་གསུངས་པ་ནི། རང་ལ་འབབ་པར་འགྱུར་པའི་ཉེས་པའམ་ཁག་ངན་པ་དེ།།
གཡོ་སྒྱུའི་སྒོ་ནས་གཞན་ལ་ཕར་བསྒྱུར་བ་ཁོང་སྐྱོན་ཅན་གྱི་སྤྱོད་པ་དེ་ལྟ་བུ་སྤོང་བའོ། །མགྱོགས་ཀྱི་
རྩེ་མ་རྟོད། ཅེས་གསུངས་པ་ནི། ལོངས་སྤྱོད་ཐུན་མོང་བ་ལ་ཐབས་སྣ་ཚོགས་ཀྱི་སྒོ་ནས། བདག་
གིས་འཐོབ་པར་བྱེད་པའི་བསམ་སྦྱོར་ངན་པ་དེ་ལྟ་བུ་སྤོང་བའོ། །ལྟོ་ལོག་མི་བྱ། ཞེས་གསུངས་པ་ནི།
ཕུག་ལ་རང་ཉིད་བཟང་བར་འགྱུར་བ་འདོད་ནས། འཕྲལ་ལ་གཞན་ལས་ཕམ་ཁ་ཅུང་ཟད་ལེན་པ་
ལྟ་བུ་དང་། འདྲེ་གདོན་ནམ། ནད་ཞི་བར་འདོད་ནས་བློ་སྦྱོང་བྱེད་པ་ལྟ་བུ་ནི། བཀྲེས་ལྟོགས་ཞི་
བའི་ཕྱིར་དུ་ཟ་མ་ཟ་བ་ལྟ་བུའི་ལྟོ་ཆོས་དང་འདྲ་བས་རང་འདོད་སྤང་བར་བྱའོ། །ཚན་གཅིག་གིས་

སམ། ཁ་ཅིག་གིས་རྣམ་རྟོག་གི་གཉེན་པོ་ལ་བློ་སྦྱོང་བྱེད་པ་འདི། འདྲེ་གདོན་གྱི་གནོད་པ་ལ་ཕན་
པའི་ཐབས་གཅིག་ཏུ་གོ་བ་འདྲ་སྟེ། དེ་ཙུག་གམ། དེ་འདྲ་བྱེད་ན་ནད་གདོན་གྱི་གཉེན་པོ་ལ་བོན་
བྱེད་པའམ་གཏོར་ཆོས་བྱེད་པ་དང་ཁྱད་མེད་པ་དེས་ན། ཆོས་བྱ་བ་ཉོན་མོངས་པ་དང་རྣམ་རྟོག་གི་
གཉེན་པོར་འགྲོ་བ་གཅིག་ངེས་པ་དུ་དགོས་པ་ཡིན་གསུངས། ལྷ་བདུད་དུ་མི་དབབ། ཅེས་གསུངས་
པ་ནི། འཇིག་རྟེན་པ་ཀུན་གྱིས་རང་གི་ལྷ་མ་མགུ་ནས། རང་ལ་གནོད་པ་བྱས་པ་ན། ལྷ་བདུད་དུ་
བབས་ཟེར་བ་ལྟར། བློ་སྦྱོང་གི་སྒོ་ནས། ང་རྒྱལ་དང་རློམ་སེམས་ཆེན་པོ་བྱས་ན། ཆོས་ཆོས་མིན་དུ་
སོང་བ་ཡིན། བློ་སྦྱོང་གིས་རང་གི་སེམས་རྒྱུད་འདུལ་དགོས་པ་ཡིན་པས། ང་རྒྱལ་གྱིས་རང་རྒྱུད་
ལྷག་པར་རེངས་ན། ཆོས་གནད་དུ་མ་སོང་སྟེ། འདྲེས་ཤར་སྒོ་ནས་གནོད་པ་ལ། གླུད་ནུབ་སྒོར་
སྐྱེལ་བ་དང་འདྲ་སྟེ། དེས་ན་སྨན་ནད་ཐོག་ཏུ་བཏང་ཞིང་། བདག་གཅེས་འཛིན་གྱིས་བློ་སྤོངས་ལ།་
གཞན་ཀུན་གོང་དུ་བསྐུར་ལ་རང་ཉིད་བྲན་གྱི་ཐ་མ་ལྟར་ཉམ་ཆུང་བར་བྱའོ་གསུང་། སྐྱིད་ཀྱི་ཡན་
ལག་ཏུ་སྡུག་མ་ཚོལ། ཞེས་གསུངས་པ་ནི། རང་གི་ཉེ་དུ་དང་གྲོགས་མཆེད་ལ་སོགས་པ་ཤི་ན། དེ་
དག་གི་ཟས་ནོར་དང་དཔེ་ཆ་ལ་སོགས་པ་ང་ལ་ཡོང་། ཡོན་བདག་ལ་ན་ཚ་དང་ཤི་ཆད་བྱུང་ན།
ཚོགས་བསོག་ཡོང་། རང་དང་མཉམ་པོའི་སྒོམ་ཆེན་འདྲ་ཤི་ན། ང་གཅིག་པུ་ལ་སྐུ་བསོད་ཡོང་། རང་
གི་དགྲ་ཤི་ན་གནོད་པ་བྱེད་པ་མི་ཡོང་བས། ང་བློ་ཚིམ་སྙམ་པ་ལྟ་བུ། རང་སྐྱིད་པའི་ཐབས་སུ།
གཞན་ལ་སྡུག་པོ་ཡོང་བར་འདོད་པ་དེ་ལྟ་བུ། བློ་ངན་པ་ཐམས་ཅད་སྤང་ངོ་། །
བདུན་པ། བློ་སྦྱོང་གི་བསླབ་བྱ་བསྟན་པ་ནི། བློ་སྦྱོང་མི་ཉམས་ཤིང་འཕེལ་བར་འགྱུར་བའི་
ཐབས་ལ་སློབ་པ་སྟེ། དེ་ལ་རྣལ་འབྱོར་ཐམས་ཅད་གཅིག་གིས་བྱ། །ཞེས་གསུངས་པ་ནི། བློ་སྦྱོང་
ཉམས་སུ་ལེན་པའི་གང་ཟག་གིས་དཀོན་མཆོག་གསུམ་ལ་སྐྱབས་སུ་འགྲོ་བར་བསྒོམས་པ་ནས།
དལ་འབྱོར་རྙེད་དཀའ་དང་། འཆི་བ་མི་རྟག་པ། ལས་རྒྱུ་འབྲས། འཁོར་བའི་ཉེས་དམིགས། སྒོམ་
པ་ལ་སོགས་པའི་རྣལ་འབྱོར་ཐམས་ཅད་དང་། གཞན་ཡང་ཁ་ཏོན་དགེ་སྦྱོར། ཕྱག་དང་བསྐོར་བ།
ཐ་ན་ཟས་དང་གོས་ལ་ལོངས་སྤྱོད་པ་ཚུན་ཆད་ཀྱང་སེམས་ཅན་གཞན་ལ་གནས་སྐབས་དང་མཐར་

ཐུག་ཀུན་ཏུ་ཕན་པ་འགྱུར་བར་བསམ་པ་འབའ་ཞིག་གིས་བྱེད་པའོ། །ལོག་གནོན་ཐམས་ཅད་
གཅིག་གིས་བྱ། །ཞེས་གསུངས་པ་ནི། དེ་ལྟ་བུའི་བློ་སྦྱོང་ཉམས་སུ་བླང་ཞིང་བསྒོམས་པར་བྱེད་པ་ན།
སྐབས་འགར་རང་ལ་ན་ཚ་དང་འདྲེ་གདོན་གྱིས་གནོད་པ་དང་། མིས་སྡང་བ་དང་། རང་གི་ཉོན་
མོངས་པ་ཆགས་སོགས་ཤུགས་ཆེར་སོང་བ་ལ་སོགས་པ་བར་ཆད་བྱུང་ནས། བློ་སྦྱོང་སྦྱངས་ཉན་མི་
འདོད་པ་ལྟ་བུ་བྱུང་ན། འཇིག་རྟེན་གྱི་ཁམས་ན་བདག་གི་ཉེས་པ་འདི་དང་འདི་ལྟ་བུ་བྱུང་བའི་
སེམས་ཅན་ནི་མང་པོ་ཡོད་པས། དེ་རྣམས་སྙིང་རེ་རྗེ་སྙམ་དུ་བསམས་ནས། དེ་དག་གི་ཉེས་པ་དེ་
 རྣམས་བདག་གི་ཉེས་པ་འདི་ལ་འདུས་པར་གྱུར་ཅིག་སྙམ་དུ་བསམ་ཞིང་། གཏོང་ལེན་གྱི་དམིགས་
པ་ཡང་ནས་ཡང་དུ་བསྒོམ་པར་བྱའོ། །ཐོག་མཐའ་གཉིས་ལ་བྱ་བ་གཉིས། །ཞེས་གསུངས་པ་ནི།
སྔ་དྲོའི་ཚེ་དེ་རིང་བྱང་ཆུབ་ཀྱི་སེམས་རྣམ་པ་གཉིས་ཉམས་སུ་བླངས་པ་དང་མི་འབྲལ་བར་བྱ་དགོས་
སྙམ་པའི་བློ་ཡི་འཕེན་པ་སྔོན་ཏུ་བཏང་ནས། ཉིན་མོ་ན་ཡང་དེ་བཞིན་དུ་ཡང་ནས་ཡང་དུ་དྲན་ཤེས་
ཀྱིས་ཟིན་པར་བྱས་ལ། དགོངས་མོ་མར་ཉལ་བར་ན། དེ་རིང་གི་ཉིན་མོའི་སྤྱོད་པ་རྣམས་ལ་
བརྟགས་ཏེ། བྱང་ཆུབ་ཀྱི་སེམས་ཉམས་སུ་བླངས་པ་དང་འགལ་བར་འདྲ་བྱུང་འདུག་ན། བདག་
འཛིན་ཆེ་བའི་ཉེས་པ་ལ་རྔན་བགྲངས་ཏེ། བཤགས་པ་གང་མཚམས་བྱ་ལ། ཕྱིས་དེ་ལྟ་བུ་མི་འབྱུང་
བར་བྱ་བའི་དམ་བཅའི་བློ་བསྐྱེད། མ་འགལ་བ་ལྟ་བུ་འདུག་ན་དགའ་བ་བསྒོམས་ཏེ། ཕྱིས་ཀྱང་དེ་
བཞིན་དུ་རྣམ་པ་དག་པར་བྱའོ་སྙམ་དུ་བསམ་མོ། །གཉིས་པོ་གང་བྱུང་བཟོད་པར་བྱ། །ཞེས་
གསུངས་པ་ནི། བློ་སྦྱོང་ཉམས་སུ་ལེན་པའི་སྐབས་ན། སྐབས་འགར་འཁོར་དང་ལོངས་སྤྱོད་ལ་
སོགས་པ་ཕུན་སུམ་ཚོགས་པར་བྱུང་ན། དེས་མ་དྲེགས་པའམ་ང་རྒྱལ་མེད་པར། དེ་དག་སྒྱུ་མའམ་།
རྨི་ལམ་མམ། (མིག་འཕྲུལ་ལྟ་བུར་ཤེས་པ་དང་། གཞན་བསྟན་པ་དང་སེམས་ཅན་ལ་ཕན་པའི་
ཐབས་སུ་ཅི་འགྱུར་བྱ་ཞིང་། སྐབས་འགར་ཤིང་ཏུ་རྒུད་དེ་རང་གི་འོག་ནས་འགྲོ་བ་ཆུ་ལས་གཞན་
མེད་པར་ལྟ་བུ་བྱུང་ན་ཡང་། དེ་ཡང་སྒྱུ་མ་དང་། རྨི་ལམ། མིག་འཕྲུལ་ལྟ་བུར་ཤེས་པ་དང་། གཞན་
གྱི་རྒུད་པའམ་ཉམ་ང་བ་ཐམས་ཅད་བདག་རང་ཉིད་ལ་ཚུར་ལེན་པའི་དམིགས་པ་བསྐྱེད་པའི་སྒོ་

ནས་སེམས་ཞུམ་པ་མེད་པར་བྱའོ། །
གཉིས་པོ་སྲོག་དང་བསྡོས་ལ་སྲུངས། །ཞེས་གསུངས་པ་ནི། འཁོར་བ་ཡི་སྡུག་བསྔལ་
རིགས་ནས་དེ་ལས་ཐར་པར་འདོད་པའི་ངེས་འབྱུང་གི་བསམ་པའི་དྲན་པས་དཀོན་མཆོག་གསུམ་
ལ་སྐྱབས་སུ་འགྲོ་བ་དང་། ལས་རྒྱུ་འབྲས་ལ་བླང་དོར་བྱ་བ་སོགས་ཆོས་སྤྱིའི་དམ་ཚིག་དང་། ཁྱད་
པར་དུ་བྱམས་པ་དང་སྙིང་རྗེ་སྔོན་ཏུ་འགྲོ་བའི་སྒོ་ནས་སེམས་ཅན་གཞན་གྱི་དོན་དུ་རྫོགས་པའི་
སངས་རྒྱས་ཀྱི་གོ་འཕང་ཐོབ་པར་འདོད་པས་བྱང་ཆུབ་མཆོག་ཏུ་སེམས་བསྐྱེད་ནས། དེ་ཉམས་སུ་
ལེན་པ་ལ་བློ་སྦྱོང་གི་དམ་ཚིག་དེ་རྣམ་པ་གཉིས་པོ་དེ་མེད་ན། འདི་ཕྱིའི་བདེ་བ་ཐམས་ཅད་གང་
ཡང་མི་འབྱུང་བས། དམ་ཚིག་དེ་གཉིས་སྲོག་པས་ཀྱང་གཅེས་པར་བསྲུང་བའོ། །དཀའ་བ་གསུམ་
ལ་བསླབ་པར་བྱ། །ཞེས་གསུངས་པ་ནི། ཉོན་མོངས་པ་སྐྱེས་པ་ན། དང་པོ་དྲན་པ་དཀའ། བར་དུ་
བཟློག་པ་དཀའ། ཐ་མ་རྒྱུན་ཆོད་དཀའ་བས། དང་པོ་ནམ་སྐྱེས་པ་ན་ངོས་ཟིན་པར་བྱས་ལ། བར་
དུ་གཉེན་པོའི་སྟོབས་བསྐྱེད་ནས་སྤངས་ལ། མཐར་ཕྱིས་མི་འབྱུང་བར་བྱ་བའི་ཕྱིར་འབད་བར་བྱའོ། །
རྒྱུ་ཡི་གཙོ་བོ་རྣམ་གསུམ་བླངས། །ཞེས་གསུངས་པ་ནི། ཆོས་སྒྲུབ་པའི་རྒྱུའི་གཙོ་བོ་ཐོག་མར་ཆོས་
བསྟན་པའི་བླ་མ་བཟང་པོ་དང་མཇལ་བ་དང་། རང་གི་བློ་ལས་སུ་རུང་བས། ཆོས་ཐོས་བསམ་སློབ་
གཉེར་རམ། སྒྲུབ་པ་ཉམས་ལེན། གང་ཡིན་རུང་ཚུལ་བཞིན་དུ་ཉམས་སུ་བླངས་པ་དང༌། ཆོས་དེ་
དང་དེ་བསྒྲུབ་པ་ལ་དགོས་པའི་མཐུན་རྐྱེན་ཐམས་ཅད་འཛོམས་པ་སྟེ། དེ་གསུམ་རང་ལ་ཚང་ན་
དགའ་བ་བསྒོམ་ཞིང་། གཞན་ལའང་དེ་གསུམ་ཚང་བར་སྨོན་ལམ་གདབ། རང་ལ་དེ་གསུམ་མ་ཚང་ན།
འཇིག་རྟེན་གྱི་ཁམས་ན། བདག་ལྟར་དུ་ཆོས་སྒྲུབ་པའི་རྒྱུའི་གཙོ་བོ་གསུམ་མ་ཚང་བས། ཆོས་ཐོས་
བསམ་སྒོམ་པ་རྣལ་མ་མ་བྱུང་བ་མང་པོ་ཡོད་སྲིད་པས། དེ་རྣམས་རེ་ཞིག་སྙིང་རེ་རྗེ་སྙམ་དུ་
བསམས་ལ། དེ་རྣམས་ཀྱིས་ཆོས་བསྒྲུབ་པའི་རྒྱུ་གསུམ་མ་ཚང་བའི་ཉེས་པ་ཐམས་ཅད་བདག་ལ་
སྨིན་ནས། དེ་དག་ལ་ཆོས་བསྒྲུབ་པའི་རྒྱུ་ཚོགས་གསུམ་ཚང་བར་གྱུར་ཅིག་སྙམ་དུ་ཞེ་ཐག་པ་ནས་
བསྒོམ་མོ། །ཉམས་པ་མེད་པ་རྣམ་གསུམ་སྒོམས། །ཞེས་གསུངས་པ་ནི། ཐེག་པ་ཆེན་པོའི་ཡོན་ཏན་

ཐམས་ཅད་བླ་མའི་མོས་གུས་ལ་རག་ལས་པས། བླ་མའི་མོས་གུས་ཉམས་པ་མེད་པ་དང་། བྱང་
ཆུབ་མཆོག་ཏུ་བློ་སྦྱོང་བ་ནི། ཐེག་པ་ཆེན་པོའི་ཆོས་ཀྱི་ཡང་སྙིང་ཡིན་པས། དེ་བསྒོམ་པ་ལ་སྤྲོ་བ་
ཉམས་པ་མེད་པ་དང་། ཐེག་པ་ཆེ་ཆུང་གི་བསླབ་བྱ་ཕྲ་མོ་ཚུན་ཆད་མ་ཉམས་པར་བསྲུང་བའོ། །
འབྲལ་མེད་གསུམ་དང་ལྡན་པར་བྱ། །ཞེས་གསུངས་པ་ནི། རང་གི་ལུས་ངག་ཡིད་གསུམ་དགེ་བ་
དང་མི་འབྲལ་བར་བྱེད་པའོ། །ཡུལ་ལ་ཕྱོགས་མེད་དག་ཏུ་སྦྱངས། །ཁྱབ་དང་གཏིང་འབྱོངས་ཀུན་
ལ་གཅེས། །ཞེས་གསུངས་པ་ནི། ཡུལ་དགྲའང་གཉེན། སེམས་ཅན་ནམ། སེམས་ཅན་མ་ཡིན་པ་
ཐམས་ཅད་ལ་ཕྱོགས་རིས་མེད་པར་བློ་སྦྱོང་བ་དང་། བློ་ལ་གང་ཤར་བ་ཐམས་ཅད་ལ། བློ་སྦྱོང་
གིས་ཁྱབ་པར་བྱས་ནས། ཁ་ཚིག་ཙམ་མ་ཡིན་པར། གཏིང་ནས་བློ་འབྱོངས་པར་བྱེད་པའོ། །
བཀོལ་བ་རྣམས་ལ་རྟག་ཏུ་བསྒོམ། །ཞེས་གསུངས་པ་ནི། རང་གི་འགྲན་ཟླར་འདུག་པ་དང་། དེ་
དང་ལྷན་ཅིག་ཏུ་འགྲོགས་པ་དང་། ཕར་གནོད་པ་མ་བྱས་ཀྱང་ཚུར་གནོད་པ་བྱེད་པ་དང་། ལས་ཀྱི་
དབང་གིས་རང་གི་སྙིང་དུ་མི་སྡུག་པ་ལ་སོགས་པ། གང་སྐྱེ་དཀའ་བ་གྱུར་པ་དེ་རྣམས་ལ་ལྷག་པར་
དུ་བྱམས་པ་དང་སྙིང་རྗེ་བསྒོམ་ཞིང་། རང་གི་བླ་མ་དང་ཕ་དང་མ་དང་། དགེ་འདུན་པ་ལ་སོགས་པ་
ཡུལ་གཉེན་པ་དེ་རྣམས་ལ་གནོད་པར་འགྱུར་བ་ཁྱད་པར་དུ་སྤང་བར་བྱའོ། །རྐྱེན་གཞན་དག་ལ་
ལྟོས་མི་བྱ། །ཞེས་གསུངས་པ་ནི། ཟས་དང་གོས་ལ་སོགས་པ་འཛོམ་པ་དང་། མི་དང་མི་མ་ཡིན་གྱི་
གནོད་པ་མེད་པ་དང་། ཁམས་བཟང་བ་ལ་སོགས་པ་མཐུན་རྐྱེན་འཛོམས་པ་ལ་མི་ལྟོས་པར།
མཐུན་རྐྱེན་མ་འཛོམ་ན་མ་འཛོམ་པ་དེ་ཉིད། བྱང་ཆུབ་ཀྱི་སེམས་གཉིས་སྦྱོང་བའི་གྲོགས་སུ་ལེན་
པའི་སྒོ་ནས་ལམ་དུ་ཁྱེར་བའོ། །ད་རེས་གཙོ་བོ་ཉམས་སུ་བླང་། །ཞེས་གསུངས་པ་ནི། སྔར་ཚེ་ཐོག་
མ་མེད་པ་ནས་ལུས་ཇི་སྙེད་ཅིག་བླངས་པ་ཐམས་ཅད་དོན་མེད་དུ་སོང་འདུག །ད་རེས་ཀྱི་ཚེ་འདི་ལ།
དོན་གྱི་གཙོ་བོ་གཅིག་སྒྲུབ་དགོས་པར་འདུག་སྙམ་པས། ཚེ་འདིའི་དོན་ལས། ཆོས་སྒྲུབ་པ་གཙོ་ཆེ།
ཆོས་ལ་བཤད་སྒྲུབ་གཉིས་ལས། སྒྲུབ་པ་གཙོ་ཆེ། སྒྲུབ་པ་གཞོན་ལས་བྱང་ཆུབ་ཀྱི་སེམས་སྦྱོང་བ་
གཙོ་ཆེ། དེའང་ལུང་རིགས་ཀྱི་སྒོ་ནས། སྦྱོང་བ་བས། བླ་མའི་མན་ངག་ལ་བརྟེན་ནས། ཕུར་ཚུགས་

སུ་སྦྱོང་བ་གཙོ་ཆེ། སྤྱོད་ལམ་གཞན་པས་མལ་དུ་བསྡད་ནས། སྦྱོང་བ་གཙོ་ཆེ། ཡུལ་ངན་པ་སྤོང་བ་
བས། གཉེན་པོ་བརྟེན་པ་གཙོ་ཆེ་བས། གཙོ་བོ་དེ་རྣམས་ཉམས་སུ་ལེན་པའོ། །གོ་ལོག་མི་བྱ། ཞེས་
གསུངས་པ་ནི། གོ་ལོག་དྲུག་སྤོང་བ་སྟེ། ཆོས་སྒྲུབ་པའི་སྡུག་བསྔལ་ལ་མི་བཟོད་པར། དགྲ་འདུལ་
བ་དང་གཉེན་སྐྱོང་བ་ལ་སོགས་པའི་དཀའ་སྤྱད་བཟོད་པ་ནི། བཟོད་པ་གོ་ལོག་གོ། །ཆོས་རྣམ་དག་
སྒྲུབ་པ་ལ་དོན་གཉེར་གྱི་འདུན་པ་མི་བྱེད་པར། ཚེ་འདིའི་དཔལ་འབྱོར་དོན་དུ་གཉེར་བ་ལ་འདུན་
པ་བྱེད་པ་ནི། འདུན་པ་གོ་ལོག་གོ། །ཆོས་ཐོས་བསམ་སྒོམ་གསུམ་གྱི་སྒོ་ནས། ཆོས་ཀྱི་རོ་མི་མྱོང་
བར། འཇིག་རྟེན་གྱི་ལྟད་མོ་རྣམ་གཡེང་སོགས་ཀྱིས་བདེ་བའི་རོ་མྱོང་བ་ནི། རོ་མྱོང་གོ་ལོག་གོ། །
སྡིག་པ་བྱེད་པ་ལ་སྙིང་རྗེ་མི་བསྒོམ་པར། ཆོས་ཀྱི་ཕྱིར་དུ་དཀའ་ཐུབ་བྱེད་པ་ལ་སྙིང་རྗེ་སྒོམ་པ་ནི།
སྙིང་རྗེ་གོ་ལོག་གོ། །རང་ལ་ལྟོས་པའི་མི། ཆོས་ལ་མི་སྦྱོར་བར། ཚེ་འདིའི་དཔལ་འབྱོར་ཆེ་བའི་
ཐབས་ལ་སྦྱོར་བ་ནི། གཉེར་སེམས་གོ་ལོག་གོ། །འཁོར་འདས་ཀྱི་བདེ་བ་དང་དགེ་བ་ལ་དགའ་བ་
མི་བསྒོམ་པར་དགྲ་ལ་སྡུག་བསྔལ་བྱུང་ན་དགའ་བ་བསྒོམས་པ་ནི། རྗེས་སུ་ཡི་རང་གོ་ལོག་སྟེ། གོ་
ལོག་དྲུག་པོ་སྤངས་ནས། མ་ལོག་པ་དྲུག་ཉམས་སུ་བླང་ངོ་། །རེས་འཇོག་མི་བྱ། ཞེས་གསུངས་པ་ནི།
བློ་སྦྱོང་པའི་ཚེ་ན་ཆོས་ལ་ངེས་ཤིང་མ་སྐྱེས་པས། བློ་སྦྱོང་བྱས་རེས་མི་བྱེད་པ་སྤངས་ནས། རྩེ་
གཅིག་ཏུ་རྒྱུན་མི་འཆད་པར་བློ་སྦྱོང་བའོ། །དོལ་ཆོད་དུ་སྦྱང་། ཞེས་གསུངས་པ་ནི། བློ་སྦྱོང་པའི་ཚེ་
ན་གཞན་མི་བསམ་པར་བློ་སྦྱོང་ཉིད་ལ་བློ་ལིངས་ཀྱིས་བསྒྱུར་ནས། ཕྱོགས་གཅིག་ཏུ་སྦྱོང་བའོ། །
བརྟག་དཔྱད་གཉིས་ཀྱིས་ཐར་པར་བྱ། །ཞེས་གསུངས་པ་ནི། བློ་སྦྱོང་གི་སྐབས་ལ་རང་རྒྱུད་ལ་ཉོན་
མོངས་པ་ཆགས་སོགས་གང་ཤས་ཆེ་བ་ཡིན་པར་བརྟགས་ནས། དེ་ཉིད་འབད་པ་དྲག་པོའི་སྒོ་ནས་
ཅི་ནུས་སུ་སྤངས་པའི་གཉེན་པོ་བརྟེན་ཏེ། སྐབས་འགར་སྤོངས་ཟིན་པ་སྙམ་བྱུང་ན། དེ་ནས་ཉོན་
མོངས་པ་དེ་སྐྱེ་བའི་ཡུལ་ལ་བརྟེན་པ་ལ་སོགས་པའི་སྒོ་ནས། ཉོན་མོངས་པ་དེ་ཉིད་སྐྱེ་མི་སྐྱེ་
བརྟགས་ཏེ། སྐྱེས་ན་ཡང་གཉེན་པོས་སྤངས་ཤིང་། དེ་མི་སྐྱེ་བ་འགྱུར་བའི་བར་དུ་འབད་པ་བྱའོ། །
ཡུས་མ་བསྒོམ། ཞེས་གསུངས་པ་ནི། ཕ་རོལ་པོ་ལ་བདག་གིས་དྲིན་ཡོད་པའི་ཡུས་དང་། རང་གིས་

ཆོས་ཡུན་རིང་ལ་དོས་དྲག་པའམ་རྩོལ་བ་དྲག་པོ་བྱས་པ་དང་། མཁས་པ་དང་བཙུན་པ་ཡིན་པ་ལ་
སོགས་པའི་ཡུས་མི་བྱེད་པ་སྟེ། བདག་པས་གཞན་གཅེས་བསྒོམ་པ་ལ་ཡུས་བྱ་ས་མེད་པས་སོ། །མི་
ལ་རེ་མ་ཆེ་ལྷ་ལ་གསོལ་བ་ཐོབ་བྱ་བ་རྭ་སྒྲེང་པ་སྟེ། འབྲོམ་སྟོན་པའི་བཀའ་ཡིན་གསུངས། ཀོ་ལོང་
མ་སྡོམ། ཞེས་གསུངས་པ་ནི། བདག་ལ་གཞན་གྱིས། མི་མང་སར་སྨྲ་ཕབ་པའང་མཚང་འབྲུ་བ་ལ་
སོགས་པ་བྱུང་ན་དེ་ལ་ལན་མི་བྱ་ཞིང་། ཀོ་ལོང་མི་བྱའོ། །ད་ལྟ་འོ་སྐོལ་ཆོས་པ་རྣམས་ཀྱིས་ཆོས་
བདག་འཛིན་གྱི་གཉེན་པོར་མ་སོང་བས། བཟོད་སྲན་ཤེའུ་བས་ཆུང་། ཀོ་ལོང་གཙང་བཙན་པས་
དོམ་པར་འདུག་སྟེ། དེས་ཆོས་ཀྱི་གོ་མི་ཆོད་པས། ཆོས་བདག་འཛིན་གྱི་གཉེན་པོར་འགྲོ་བ་གཅིག་
དགོས་གསུང་། ཡུད་ཙམ་པ་མི་བྱ། ཞེས་གསུངས་པ་ནི། བཟང་ངན་ཅུང་ཟད་ལ་དགའ་མི་དགའི་
རྣམ་འགྱུར་སྟོན་པ་དེ། གྲོགས་ལ་གཟན་པ་ཡིན་པས་མི་བྱའོ། །འོར་ཆེ་མ་འདོད། ཅེས་གསུངས་པ་ནི། །
གཞན་ལ་ཕན་ཅུང་ཟད་བཏགས་པའམ། ཆོས་ཅུང་ཟད་བྱས་པ་ལ་ཚིག་གི་གཏང་རིག་དང་། གྲགས་
པའང་སྙན་པ་ལ་རེ་བ་མེད་པར་བྱའོ། །དེ་ལྟར་ན་མི་ཚེ་ཧྲིལ་པོ་ཉིད་ཀྱིས་བྱང་ཆུབ་ཀྱི་སེམས་རྣམ་པ་
གཉིས་པོ། མཉམ་བརྗེ་གཉིས་ཀྱི་སྒོ་ནས་ལེགས་པར་སྦྱངས་ནས། འབྱོངས་པའི་གདེང་ཐོབ་པ་
ཞིག་བྱའོ། །སྙིགས་མ་ལྔ་པོ་བདོ་བ་འདི། །བྱང་ཆུབ་ལམ་དུ་བསྒྱུར་བ་ཡིན། །མན་ངག་བདུད་རྩིའི་
སྙིང་པོ་འདི། །གསེར་གླིང་པ་ནས་བརྒྱུད་པ་ཡིན། །
་ཞེས་གསུངས་པ་ནི། དུས་ཀྱི་སྙིགས་མ་དང་། སེམས་ཅན་གྱི་སྙིགས་མ་དང་། ཚེ་ཡི་སྙིགས་
མ་དང་། ཉོན་མོངས་པའི་སྙིགས་མ་དང་། ལྟ་བའི་སྙིགས་མ་སྟེ། སྙིགས་མ་ལྔ་བདོ་བའི་དུས་འདིར།
བདེ་བའི་རྐྱེན་ནི་ཤིན་ཏུ་ཉུང་། མི་དང་མི་མ་ཡིན་གྱི་འཚེ་བ་ལ་སོགས་པ་སྡུག་བསྔལ་གྱི་རྐྱེན་ནི་ཤིན་
ཏུ་མང་བས། རྐྱེན་ངན་གྱི་རུ་འཛིངས་པ་ན། དེ་ཉིད་བློ་སྦྱོང་གི་གྲོགས་སུ་འགྲོ་བར་བྱས་ནས། བློ་
སྦྱོང་བསྒོམས་པར་བྱས་པས། རྐྱེན་ངན་ཇི་ཙམ་མང་ཞིང་འགྲོ་ཡང་། དགེ་སྦྱོར་གོང་ནས་གོང་དུ་
འཕེལ་བར་འགྱུར་བས། དུག་ཐམས་ཅད་སྨན་དུ་བསྒྱུར་བར་བྱེད་པའི་བདུད་རྩི་ལྟ་བུ། བླ་མ་
གསེར་གླིང་པའི་མན་ངག་འདི། མན་ངག་གཞན་ཀུན་ལས་ཁྱད་པར་དུ་འཕགས་པ་ཡིན་ནོ། །དེ་

ལྟར་བྱང་ཆུབ་ཀྱི་སེམས་གཉིས་ཀྱི་སྒོ་ནས་བློ་ལེགས་པ་སྦྱོང་ཤེས་ན། གྲོང་ཁྱེར་སྐྱིད་པའི་འབྱུང་
གནས་ཞེས་བྱ་བ་དེ་ཡང་། བློ་སྦྱོང་བསྒོམ་པའི་ལུས་འདི་ཉིད་ལ་ཟེར་བ་ཡིན་ཏེ། རང་དང་གཞན་གྱི་
འཁོར་འདས་ཀྱི་བདེ་བ་ཐམས་ཅད་ལུས་འདི་ལས་འབྱུང་བ་ཡིན་པས། རྩོམ་པ་ཐམས་ཅད་གཅིག་ཏུ་
དྲིལ་ནས། སེམས་དང་ཆོས་གཉིས་འདྲེས་ངེས་པར་ཞིག་ལེགས་པར་བློ་སྦྱངས་ན། རིང་པོ་མི་ཐོགས་
པར། རང་དང་གཞན་གྱི་དོན་གཉིས་ཕུན་སུམ་ཚོགས་པ་ཐོབ་པ་འགྱུར་རོ། །ཞེས་གསུངས་སོ། །
སྔོན་སྦྱངས་ལས་ཀྱི་འཕྲོ་སད་པས། །རང་གི་མོས་པ་མང་བའི་རྒྱུས། །སྡུག་བསྔལ་གཏམ་དོན་ཁྱད་
བསད་ནས། །བདག་འཛིན་འདུལ་བའི་གདམས་ངག་ཞུས། །ད་ནི་ཤི་ཡང་མི་འགྱོད་དོ། །ཞེས་
གསུངས་པ་ནི། རྣལ་འབྱོར་གྱི་དབང་ཕྱུག་ཆེན་པོ་འཆད་ཁ་བས། ཐུགས་ལེགས་པར་སྦྱངས་པས།
བདག་པས་གཞན་གཅེས་ཀྱི་ཐུགས། རང་འདོད་ཀྱི་འཁྲི་བ་གཏན་ནས་མེད་པ་སྐྱེས་པས། གདེང་
ཐོབ་པའི་གསུང་ཡིན་ནོ། །གྲགས་པའི་མཚན་ཅན་ཆོས་རྗེའི་བཀའ་དྲིན་ལས། །ལེགས་པར་རྙེད་
པའི་སྙན་བརྒྱུད་རིན་ཆེན་གཏེར། །དད་ལྡན་སློབ་མས་བསྐུལ་ནས་ཕྱེ་བའི་མཐུས། འགྲོ་ཀུན་བྱང་
ཆུབ་སེམས་གཉིས་འབྱོངས་པར་ཤོག །བློ་སྦྱོང་དོན་བདུན་མའི་སྙན་བརྒྱུད་ཀྱི་ཚིག་རྣམས། ཡི་གེ་
ཉུང་ངུའི་སྒོ་ནས་བཀྲལ་བ་འདི།ཐེག་པ་མཆོག་གི་རྣལ་འབྱོར་པ་གྲགས་པ་རྒྱལ་མཚན་གྱིས། ཡང་
དང་ཡང་དུ་བསྐུལ་ནས། བཙུན་པ་ཐོགས་མེད་ཀྱིས། དབེན་གནས་དངུལ་ཆུའི་ཆོས་རྫོང་དུ་སྦྱར་
བའོ། །ཤུ་བྷཾ། ཞེས་པ་འདི་ཁྲིད་མཁན་ནི་མཁན་མིང་པ་རྒན་བུ་ཀུན་དགའ་དབང་ཕྱུག་གིས་སོ། །

༄༅། །ལྟ་བའི་གསལ་བྱེད་ཀྱི་ཡིག་ཆུང་རབ་རིབ་མུན་སེལ་
་ཅེས་བྱ་བ་བཞུགས་སོ། །
བླ་མ་དང་མགོན་པོ་འཇམ་པའི་དབྱངས་ལ་འཚལ་ལོ། །སྙིགས་དུས་གདུལ་བྱའི་ལྷ་ལམ་ཡངས་
པོ་རུ། །ཡང་དག་ལྟ་བའི་འོད་སྟོང་སྤྲོས་བཞིན་དུ། །ཐབས་མཁས་ཐུགས་རྗེའི་བགྲོད་པ་ཐོགས་མེད་
ཅན། །སྟོན་མཆོག་ཉིན་མོར་བྱེད་པ་རྒྱལ་གྱུར་ཅིག །ཟབ་མོ་ལྟ་དང་རྒྱ་ཆེན་སྤྱོད་པ་ཡི། །བརྒྱུད་པའི་
སྲོལ་འཛིན་ཀླུ་སྒྲུབ་ཡབ་སྲས་དང་། །ཐོགས་མེད་སྐུ་མཆེད་ལ་སོགས་སྔོན་བྱོན་གྱི། །འཕགས་ཡུལ་
པཎ་གྲུབ་རྣམས་ལ་ཕྱག་བགྱིའོ། །ཆོས་ཀྱིས་སྲོལ་གཏོད་འཛིན་སྐྱོང་སྤེལ་བ་ཡིས། །གངས་ཅན་ལྗོངས་
འདིར་གཅིག་ཏུ་བཀའ་དྲིན་ཅན། །ཆོས་རྒྱལ་མེས་དབོན་སྒྲ་བསྒྱུར་ལོ་ཙཱ་སོགས། །རིས་མེད་མཁས་
གྲུབ་ཡོངས་ཀྱི་ཞབས་པད་མཆོད། །བསོད་ནམས་རྩལ་རྫོགས་རྒྱལ་བསྟན་གངས་རི་སྐྱོང་།།ཡང་
དག་ལྟ་བའི་གད་རྒྱང་ཆེར་སྒྲོགས་པས། །ལྟ་ངན་ཝ་སྐྱེས་ཡོངས་ཀྱི་མགོ་བོ་འགེམས། །འཇིགས་བྲལ་
སྨྲ་བའི་སེང་གེ་གཙུག་ན་རྒྱལ། །ཁྱད་པར་བཀའ་དྲིན་ཟླ་མེད་ཐུགས་རྗེའི་གཏེར། །ཐུབ་བསྟན་ཕྱོགས་
བརྒྱར་སྤེལ་བའི་ངུར་སྨྲིག་འཆང་། །རྒྱལ་མཚན་ཏོག་ལྟར་བསྟན་འཛིན་ཀུན་གྱི་གཙོ། །རྣམ་འདྲེན་
མཆོག་ཉིད་སྤྱི་བོར་རྟག་ཏུ་མཆོད། །དྲང་ངེས་གསུང་རབ་ཀུན་གྱི་ཟབ་དོན་མཆོག །འཕགས་བོད་
མཁས་པའི་གཞུང་བཞིན་ལྟ་དགོངས་ལ། །དང་པོའི་ལས་ཅན་འགའ་ཞིག་འཇུག་སླ་དང་། །རང་
ཉིད་བརྗེད་ངེས་གསོ་ཕྱིར་ཅུང་ཞིག་འབྲི། །
དེ་ལ་འདིར་འགའ་ཞིག །ས་སྐྱ་པ་ཡི་ལྟ་བ་དེ་ག་འདྲ་ཅིག་ཡིན་པ་རེད། དེ་ཅིག་ཤོད་དང་། ལྟ་
བ་དེ་སྟོན་པའི་ཡིག་ཆ་ག་འདྲ་ཡོད་པ་རེད་ཟེར། ཨུ་ཚུགས་བྱེད་འདུག །དེ་སྔར་རྒྱ་བོད་ཀྱི་མཁས་
གྲུབ་ཕལ་མོ་ཆེའི་བཞེད་པར། གནས་སྐབས་ཐ་སྙད་ཀུན་རྫོབ་ཀྱི་ཐབས་ཀྱིས་སོ་སོའི་གདུལ་བྱ་བཀྲི་
ཚུལ་གྱི་ཁྱད་པར་ཅུང་ཟད་རེ་ཡོད་པ་ལས། ཆོས་ཐམས་ཅད་དེ་ཁོ་ན་ཉིད་ལ་འབབ་ཅིང་གཞོལ་བ་ལྟར།

མཐར་ཐུགས་དོན་དམ་གྱི་ལྟ་བའི་གནད་ལ་དགོངས་པའི་འབབས་སོ་གཅིག་ཏུ་གྱུར་པར་བརྟེན། ས་
སྐྱ་པའི་ལྟ་བ་ཡང་དེ་ལས་ལོགས་སུ་ཡོད་པར་གང་ཡང་མ་མཐོང་བས། དམིགས་བསལ་བཤད་རྒྱུ་ཅི་
ཡང་མ་རྙེད། དེའི་རྒྱུ་མཚན་ཡང་། ང་ཚོ་ཐམས་ཅད་ཀྱིས་ཁས་བླངས་པའི་ཐེག་པ་ཆེན་པོའི་མདོ་སྔགས་
ཀྱི་བསྟན་པ་ནི། ཐོག་མར་སངས་རྒྱས་བཅོམ་ལྡན་འདས་ཀྱིས་གསུངས། དེ་ནས་དཀའ་བསྡུ་བ་པོས་
བསྡུས། པཎྜི་ཏ་རྣམས་ཀྱིས་བཤད། གྲུབ་ཐོབ་རྣམས་ཀྱིས་བསྒོམས། ལོ་ཙཱ་བ་རྣམས་ཀྱིས་བསྒྱུར།
མཁས་པ་རྣམས་ལ་ཡོངས་སུ་གྲགས་པ་ཅིག་ཡིན་པས་རེད། དེ་ལྟར་ན་ཡང་། མཐར་ཐུག་གི་ལྟ་བ་
དེ་གཏན་ལ་འབེབ་པ་ལ། རིགས་ལམ་གྱིས་སྒྲོ་འདོགས་གཅོད་ཅིང་གཞན་ལའང་སྟོན་ཚུལ་གྱི་རིམ་
པ་དང་། བརྒྱུད་པ་སོ་སོའི་མན་ངག་གི་ཁྱད་ཆོས་དང་། མདོ་སྔགས་ཀྱི་ལམ་གྱི་ཉམས་ལེན་གྱི་སྐབས་
རྣམས་སུ། ཆོས་བཀའ་སོ་སོར་ཟབ་གནད་ཐུན་མིན་རེ་ཡོད་པར་ངེས། གང་ལྟར་ཡང་། ལྟ་བ་མཐར་
ཐུག་དེ་ལ་སྒྲོ་བཀུར་སྤོང་བའི་ཡན་ལག་ལ། འདིར་ལྟ་བའི་རྣམ་བཞག་ཅུང་ཟད་དཔྱད་པ་ལ་གཉིས་ཏེ། །
སྤྱིར་བཤད་པ་དང་། བྱེ་བྲག་སོ་སོའི་རྣམ་གཞག་གོ། །དང་པོ་ནི། སྤྱིར་ལྟ་བ་ཞེས་པ་ནི། ཆོས་མངོན་
པ་ནས་བཤད་པ་ལྟར། རྩ་ཉོན་ལས། འཇིག་ལྟ་དང་། མཐར་ལྟ་སོགས་ལྟ་བ་རྣམ་པ་ལྔ་དང་། དེ་ལ་
དབྱེ་ན་མུ་སྟེགས་བྱེད་ཀྱིས་འདོད་པའི་ལུང་དུ་མ་བསྟན་པའི་ལྟ་བ་བཅུ་བཞིའམ། ལྟ་ངན་དྲུག་ཅུ་རྩ་
གཉིས་སོགས་སུ་དབྱེར་ཡོད་པའི་སེམས་བྱུང་ཤེས་རབ་ཉོན་མོངས་ཅན་ནམ། དེ་དང་མཚུངས་པར་
ལྡན་པ་ལ་ལྟ་བར་གཞག་པ་དང་། དེའི་གཉེན་པོར་གྱུར་པའི་སྐྱེ་བ་སྔ་ཕྱི་དང་། ལས་འབྲས་དང་།
ཆོས་ཀྱི་སྡོམ་བཞི་སོགས་ཡོད་པར་འདོད་པ་ལ། ཡང་དག་པའི་ལྟ་བར་གཞག་པ་སྟེ་གཉིས་སུ་འབྱུང་
ཡང་དེ་དག་གི་ཆ་ནས་གཙོ་བོར་བསྟན་པ་མིན་པར་འདི་ནི་གྲུབ་མཐའ་ཁས་བླངས་པ་ལ་ལྟ་བ་ཞེས་
འཇོག་པ་སྟེ། དེ་ལ་ཡང་རྟོགས་བྱེད་ཀྱི་བློ་ལ་ལྟ་བར་འཇོག་པ་དང་། རྟོགས་བྱའི་ཡུལ་ལ་ལྟ་བར་
འཇོག་པ་དང་། བློ་དེས་ཡུལ་རྟོགས་ཚུལ་ལ་ལྟ་བར་འཇོག་པ་དང་གསུམ་ལས། འདི་གཙོ་བོ་ཕྱི་མ་
ཡིན་ཞིང་། དེ་ཡང་གྲུབ་མཐའ་རང་རང་གི་ལུགས་ཀྱི་རིག་པ་ཡང་དག་གིས་དཔྱད་པའི་ཚེ། དཔྱད་པ་
གྲུབ་པའི་བློ་དེའི་ངོར་ལུང་དང་རིགས་པ་གཞན་གྱིས་གནོད་པ་མ་མཐོང་བ་ལ་ལྟ་བ་ཞེས་འཇོག་

པའོ། ། ་
་གཉིས་པ་ལ་གཉིས་ཏེ། ཕྱི་རོལ་པའི་ལྟ་བ་དང་། ནང་པའི་ལྟ་བའོ། །དང་པོ་ལ་གཉིས་ཏེ།
རྟོག་མཐའ་སྨྲ་བ་དང་། ཆད་མཐའ་སྨྲ་བའི་ལྟ་བའོ། །དང་པོ་ནི། དབུ་མ་འཇུག་པ་ལས། ཟ་པོ་རྟག་
དངོས་བྱེད་པོ་མིན་པའི་བདག །ཡོན་ཏན་བྱར་མེད་མུ་སྟེགས་རྣམས་ཀྱིས་བརྟགས། །དེ་ཡི་ཅུང་ཟད་
ཅུང་ཟད་ལ་བརྟེན་ནས། །མུ་སྟེགས་བྱེད་རྣམས་ལུགས་ནི་ཐ་དད་འགྱུར། །ཞེས་པ་ལྟར། གྲངས་ཅན་
པས། རྟག་པའི་དངོས་པོ་ལ་བདག་དང་། གཙོ་བོ་གཉིས་ལས། བདག་ནི། ཤེས་རིག་གི་སྐྱེས་བུ་སྟེ། །
ཟ་བ་པོའམ་ལོངས་སྤྱོད་པ་པོ་དང་། རྟག་པའི་དངོས་པོ་དང་། བྱེད་པ་པོ་མིན་པ་དང་། ཡོན་ཏན་དང་
མི་ལྡན་པ་དང་། བརྐྱངས་བསྐུམ་གྱི་བྱ་བ་མེད་པ་སྟེ། ཁྱད་ཆོས་ལྔ་དང་ལྡན་པ་དང་། གཙོ་བོ་ནི།
བེམ་པོའི་དངོས་པོ་རྟག་པ་དང་། རྣམ་འགྱུར་ཉེར་གསུམ་གྱི་བྱེད་པ་པོ་ཡིན་པ་དང་། དེ་དག་ཟ་བ་པོ་
མིན་པ་དང་། ཡོན་ཏན་གསུམ་དང་ལྡན་པ་དང་། ་བརྐྱངས་བསྐུམ་གྱི་བྱ་བ་དང་བཅས་པ་སྟེ། ཁྱད་
ཆོས་ལྔ་ལྡན་འདོད་པ་དང་། བྱེ་བྲག་པས། བདག་ནི་ཟ་བ་པོ་དང་། རྟག་པའི་དངོས་པོ་དང་། བྱེད་པ་
པོ་མིན་པ་དང་། བྱ་བ་མེད་པ་ལ། བློ་དང་། བདེ་བ་དང་། སྡུག་བསྔལ་དང་། འདོད་པ་དང་། སྣང་བ་
དང་། འབད་པ་དང་། ཆོས་མིན་དང་། བྱ་བའི་ཤུགས་ཏེ་ཡོན་ཏན་དགུ་ལྡན་བཅས་འདོད་པ་དང་།
ཡང་དེ་དག་གི་ནང་གསེས་འགའ་ཞིག་བདག་ལ་བརྐྱངས་བསྐུམ་གྱི་བྱ་བ་ཡོད་པར་འདོད་པ་དང་།
རིག་བྱེད་སྨྲ་བས། བུམ་པ་སོགས་སྣོད་ཐ་དད་ཀྱི་ནམ་མཁའ་ལྟར། སེམས་ཅན་རྣམས་ལུས་ཐ་དད་
ལ་བདག་བེམ་སྟོང་ནམ་མཁའ་ལྟ་བུ་ཞེས་རྟག་པ་གཅིག་ཏུ་འདོད་པ་དང་། གཅེར་བུ་པས། བདག་
རྟག་པ་ལ་ཞུམ་པ་དང་། རྒྱས་པར་ཡོད་པ་འདོད་པ་སོགས་དང་། གཞན་ཡང་དེ་དག་གིས། ཕྱོགས་
དང་། དུས་དང་། རྡུལ་དང་། རྣམ་མཁའ་དང༌། རིག་བྱེད་དང་། དབང་ཕྱུག་སོགས་རྟག་པའི་རྫས་
དང་། བྱེ་བྲག་པས། རྫ་ས་དང་ཡོན་ཏན་ལས་སྤྱི་བྱེ་བྲག་འདུ་བ་རྣམ་པ་དྲུག །ཅེས་པའི་ཚིག་གི་དོན་
དྲུག་སོགས་འདོད་པ་ལ། གནོད་བྱེད་གཞན་མ་མཐོང་བའི་ལྟ་བ་ནི། རྟག་མཐར་སྨྲ་བའི་ལྟ་བ་མདོར་
བསྡུས་ཙམ་མོ། གཉིས་པ་ནི། རྒྱང་འཕེན་པ་སྟེ། དེ་ཡིས་ནི། འཇིག་རྟེན་ཕ་རོལ་དང་། ལས་དང་།

དེའི་འབྲས་བུ་དང་། དགྲ་བཅོམ་པ་དང་། སྟེང་ན་ལྷ་དང་། འོག་ན་དམྱལ་བ་སོགས་ཐམས་ཅད་ནི།
ཡོད་པར་མ་མཐོང་བའི་ཕྱིར། མེད་ཅེས་འདོད་པ་དང་། འཇིག་རྟེན་འདིའི་དངོས་པོ་ཐམས་ཅད་ནི།
སྲན་མ་ཟླུམ་པོ་དང་། ཚེར་མ་རྣོ་བ། རྨ་བྱའི་སྒྲོ་མདོངས་སོགས་ལྟར། ངོ་བོ་ཉིད་ལས་འབྱུང་བའམ།
རྒྱུ་མེད་པ་ལས་བྱུང་ཞིང་། ཡང་ན་འཇིག་རྟེན་འདིའི་འབྱུང་གཞི་ཙམ་རྒྱུར་བྱས་པ་ལས་བྱུང་བ་དང་།
སེམས་ཀྱང་ཆང་ལ་མྱོས་འགྱུར་གྱི་ནུས་པ་ཐོན་པ་ལྟར། ལུས་ཀྱི་འབྱུང་བ་ལས་བྱུང་བར་འདོད་པ་
སོགས་ལ། གཞན་གནོད་བྱེད་མ་མཐོང་བའི་ལྟ་བ་ནི། ཆད་མཐར་སྨྲ་བའི་ལྟ་བའོ། །གཉིས་པ་ནང་
པ་སངས་རྒྱས་པའི་ལྟ་བ་ལ་བཞི་སྟེ། ཉན་ཐོས་སྡེ་པའི་ལུགས་ཀྱི་ལྟེ་བ་དང་། མདོ་སྡེ་པའི་ལུགས་ཀྱི་
ལྟ་བ་དང་། སེམས་ཙམ་པའི་ལུགས་ཀྱི་ལྟ་བ་དང་། དབུ་མ་པའི་ལུགས་ཀྱི་ལྟ་བའོ། །དང་པོ་ལ་གཉིས་ཏེ།
ཉན་ཐོས་མང་བཀུར་སྡེ་པའི་ལུགས་དང༌། ཉན་ཐོས་བྱེ་བྲག་ཏུ་སྨྲ་བ་སོགས་ཀྱི་ལུགས་སོ། །དང་པོ་ནི།
སྡེ་པ་འདིའི་གྲུབ་མཐའི་བྱེ་བྲག་ལ་གསང་བ་པ་དང་། ས་སྒྲོག་རི་པ་དང་། གནས་མ་བུའི་སྡེ་པ་སྟེ་
གསུམ་ཡོད་པས། དེ་ཐམས་ཅད་ཀྱིས་ཅི་རིགས་པར་གང་ཟག་གི་བདག་ཡོད་པར་འདོད་པ་དང་། དེ་
དག་ལས་ཕལ་ཆེ་བས་བདག་དང་། རང་རྒྱུད་ཀྱི་ཕུང་པོ་གཉིས་ངོ་བོ་གཅིག་ཡིན་པ་ལ། དེ་ཡང་ཁ་
ཅིག །ཕུང་པོ་ལྔ་ཆར་བདག་ཡིན་པར་འདོད་པ་དང་། ཁ་ཅིག་བདག་དང་ཕུང་པོ་གཉིས། གཅིག་
དང་ཐ་དད། རྟག་མི་རྟག་སོགས་གང་དུ་ཡང་བརྗོད་དུ་མེད་པའི་བདག་ཡོད་པར་འདོད་ཅིང་། རྣལ་
འབྱོར་པས་བདག་མེད་མཐོང་བ་ན། ཕྱི་རོལ་པས་བརྟགས་པའི་བདག་མེད་པར་རྟོགས་པས་བདག་
མེད་རྟོགས་པའི་གོ་ཆོད་པར་འདོད་དོ། །གཉིས་པ། བྱེ་བྲག་ཏུ་སྨྲ་བ་ནི། གང་ཟག་གི་བདག་མེད་
པར་འདོད་ཅིང་། གཞན་ཡང་རྡུལ་ཕྲན་དུ་མར་ཚོགས་པའི་རགས་པ་ལ་བུམ་པ་སོགས་སུ་བཏགས་
པ་དང་། དུས་སྐད་ཅིག་སྔ་ཕྱི་དུ་མ་ལ་རྒྱུན་ཞེས་བཏགས་པ་སོགས་ཀྱི་ཀུན་རྫོབ་ཀྱི་ཆོས་རྣམས་བདེན་
པར་བདེན་པར་གྲུབ་ཅིང་། གཙོ་བོ་སེམས་ཀྱི་གཞི། འཁོར་སེམས་བྱུང་གི་གཞི། ལྡན་མིན་འདུ་བྱེད་
ཀྱི་གཞི། འདུས་མ་བྱས་རྟག་པའི་གཞི་སྟེ། ཤེས་བྱའི་གཞི་ལྔ་པོ་དོན་དམ་པར་བདེན་པར་གྲུབ་ཅིང་།
དེ་ལྟར་རྟོགས་པའི་ལྟ་བ་ལ། ལུང་རིགས་གཞན་གྱིས་གནོད་པ་མེད་པར་འདོད། དེ་ཡང་སྤྱིར་གྲུབ་

མཐའ་བཞི་པོ་རེ་རེ་ལ་ཡང་ཐེག་པ་གསུམ་གྱི་ལམ་གྱི་རྣམ་གཞག་ཆ་ཚང་བ་རེ་ཡོད་པས། འདིར་བྱེ་
བྲག་ཏུ་སྨྲ་བས་ཀྱང་གོང་དུ་བསྟན་པའི་ལྟ་བ་དེ་དང་སྤྱོད་པ། འདོད་ཆུང་ཆོག་ཤེས་འཕགས་པའི་རིགས་
ཞེས་པའི་སེམས་བྱུང་མ་ཆགས་པའི་རང་བཞིན་དེ་ལྡན་པའི་ཚེ། ཚུལ་གནས་ཐོས་དང་བསམ་ལྡན་
པས། །སྒོམ་པའི་ལམ་ལ་རབ་ཏུ་སྦྱོར། །ཞེས་པའི་ངེས་འབྱུང་གི་ཚུལ་ཁྲིམས་རྣམ་དག་ལ་གནས་ཏེ།
ཐོས་བསམ་མཐར་ཕྱིན་པ་ན། སྒོམ་པ་ལ་སྦྱོར་བའི་ཚུལ་ཡང་འདོད་ཆགས་ཤས་ཆེ་བས་མི་སྡུག་པ་སྒོམ་
པ་སོགས་ཞི་གནས་བསྒོམས་པ་གྲུབ་ནས་བདེན་པ་བཞི་ལ་འཇུག་བྱ་བས། དྲན་པ་ཉེ་བར་གཞག་པ་
སྒོམ། ཞེས་པ་ལྟར། ལྷག་མཐོང་དྲན་པ་ཉེར་གཞག་བཞི་བསྒོམ་སྟེ། དེ་ལ་བཞིའི་སྟེང་གི །མི་རྟག་
སྡུག་བསྔལ་སྟོང་བདག་མེད། །རྒྱུ་དང་ཀུན་འབྱུང་རབ་སྐྱེ་རྐྱེན། །འགོག་ཞི་གྱ་ནོམ་ངེས་པར་འབྱུང་། །
ལམ་རིགས་བསྒྲུབ་པ་ངེས་འབྱིན་ནོ། །
ཞེས་པའི་མཚན་ཉིད་བཅུ་དྲུག་སྒོམ་པ་ཚང་བས། དེ་ཉིད་ཚོགས་ཆུང་ངུས་ཚེ་གསུམ་ལ་སོགས་
པར་བསྒོམས་ན་ཉན་ཐོས་ཀྱི་བྱང་ཆུབ་ཐོབ། ཚོགས་འབྲིང་གིས་བསྐལ་པ་བརྒྱར་བསྒོམ་ན་རང་སངས་
རྒྱས་ཀྱི་བྱང་ཆུབ་ཐོབ། ཚོགས་ཆེན་པོས་བསྐལ་པ་གྲངས་མེད་གསུམ་དུ་བསྒོམ་ན་བླ་ན་མེད་པའི་བྱང་
ཆུབ་ཐོབ་པར་འདོད་དེ། མཛོད་ལས། མྱུར་བ་སྲིད་པ་གསུམ་གྱིས་ཐར། །ཅེས་དང་། བསེ་རུ་བསྐལ་
པ་བརྒྱ་ཡི་རྒྱུས། །ཅེས་དང༌། དེ་གྲངས་མེད་གསུམ་ལ་སངས་རྒྱས། །ཞེས་འབྱུང་བས་སོ། །
དེས་ན་ཐེག་པ་གསུམ་ཆར་གྱི་ལྟ་བ་ལ་ཁྱད་པར་མེད་དེ། ཤེས་བྱའི་གཞི་ལྔ་བདེན་པར་གྲུབ་
པ་དེ་དག་བདེན་མེད་དུ་མ་རྟོགས་པར་མཚུངས་པའི་ཕྱིར་དང་། བདེན་བཞིའི་སྟེང་གི་མི་རྟག་ལ་སོགས་
པ་བཅུ་དྲུག་རྟོགས་པར་མཚུངས་པའི་ཕྱིར་རོ། །ལུགས་འདིས་བདག་གཞི་ཕུང་པོ་རྫས་ཡོད་དང་། གང་
ཟག་གི་བདག་བཏགས་ཡོད་དུ་འདོད་པས། གང་ཟག་གི་བདག་མེད་རྟོགས་པ་ལ་ཕུང་པོ་བདེན་མེད་
དུ་རྟོགས་མི་དགོས་ཤིང་། སྡུག་བསྔལ་བདེན་པའི་མཚན་ཉིད་སྟོང་པ་དང་། བདག་མེད་པ་ཡང་། ཕྱི་
རོལ་པས་འདོད་པའི་བདག་རྟག་སོགས་ཀྱིས་སྟོང་པ་དང་། ཕུང་པོའི་ངོ་བོར་གྱུར་པའི་བདག་མེད་
པ་ལ་འདོད་དོ། །

གཉིས་པ་མདོ་སྡེ་པའི་ལུགས་ཀྱི་ལྟ་བ་ནི། ཕལ་ཆེར་སྔ་མ་བྱེ་བྲག་ཏུ་སྨྲ་བའི་ལུགས་དང་འདྲ་
བ་ལས། བདེན་བཞིའི་མི་རྟག་སོགས་བཅུ་དྲུག་རྟོགས་པའི་ལྟ་བ་དེ་ཉིད། རང་ཉིད་གཅིག་པུ་འཁོར་
བ་ལས་ཐར་པའི་ཆེད་དུ་བསྒོམས་ན་ཉན་ཐོས་ཀྱི་བྱང་ཆུབ་ཐོབ། སངས་རྒྱས་དང་། ཉན་ཐོས་མེད་
པའི་ཞིང་ཁམས་སུ་རང་བྱུང་གི་བྱང་ཆུབ་མངོན་དུ་བྱེད་པའི་ཆེད་དུ་བསྒོམ་ན་རང་རྒྱལ་གྱི་བྱང་ཆུབ་
ཐོབ། སྙིང་རྗེའི་དམིགས་རྣམ་སྐྱེ་བ་དུ་མར་གོམས་པ་ལས། སེམས་ཉིད་སྙིང་རྗེའི་རང་བཞིན་དུ་གྱུར་ཏེ།
འགྲོ་བ་ལ་ཕན་པར་བཞེད་པས་ཀུན་ནས་བསླངས་ཏེ། བསྐལ་པ་གྲངས་མེད་གསུམ་དུ་བསྒོམས་ན་
བླ་ན་མེད་པའི་བྱང་ཆུབ་ཐོབ་པར་འདོད་དེ། རྣམ་འགྲེལ་ལས། བརྩེ་ལྡན་སྡུག་བསྔལ་གཞོམ་པའི་
ཕྱིར། །ཐབས་རྣམས་ལ་ནི་གོམས་པར་མཛད། །ཅེས་སོགས་གསུངས་པས་སོ། །འདི་ཡི་ལུགས་ལ་
ཡང་ཐེག་པ་གསུམ་པོ་ལྟ་བ་ལ་ཁྱད་པར་མེད་དེ། གང་ཟག་གི་བདག་མེད་དང་། འདུས་མ་བྱས་ཀྱི་
གཞི་དང་། འདས་མ་འོངས་བཅས་བདེན་མེད་དུ་རྟོགས་པར་མཚུངས་ཤིང་། ད་ལྟའི་དུས་ཅན་གཞི་
གཞན་གསུམ་པོ་བདེན་པར་གྲུབ་པས་བདེན་མེད་དུ་མ་རྟོགས་པར་མཚུངས་པའི་ཕྱིར་རོ། ། ་
ལྟ་བ་རྟོགས་ཚུལ་ལ་ཁྱད་པར་ཡོད་དེ། ཉན་ཐོས་དང་། རང་སངས་རྒྱས་ཀྱིས་ལྟ་བ་གོམས་པ་
ཤས་ཆུང་ཞིང་། སྤྱོད་པ་ཁྱད་པར་ཅན་གྱི་གྲོགས་དང་བྲལ་བས། ཉོན་མོངས་པའི་བག་ཆགས་སྤངས་
མ་ནུས་པས། བདེན་བཞིའི་གནས་ཚུལ་ལ་ཐུགས་གསལ་བ་རབ་ཀྱི་མཐར་ཕྱིན་པ་མ་ཐོབ་ལ། རྫོགས་
པའི་སངས་རྒྱས་ཀྱིས་ནི་དེ་ལས་བཟློག་པའི་ཕྱིར་ཏེ། རྣམ་འགྲེལ་དུ། དེས་ན་ཐུགས་ཀྱང་གསལ་
བའི་ཕྱིར། །རྒྱུ་ཡི་བག་ཆགས་སྤངས་པ་ཡིན། །ཐུབ་ཆེན་གཞན་དོན་འཇུག་ཅན་གྱིས། །བསེ་རུ་སོགས་
ལས་ཁྱད་འདི་ཡིན། །ཅེས་སོགས་གསུངས་པའི་ཕྱིར་རོ། །ལུགས་འདིས་ཀྱང་གང་ཟག་གི་བདག་
 མེད་རྟོགས་པ་ལ། གདགས་གཞི་ཕུང་པོ་བདེན་མེད་དུ་རྟོགས་མི་དགོས་པར་འདོད་དོ། །གསུམ་པ་
སེམས་ཙམ་པའི་ལུགས་ཀྱི་ལྟ་བ་ནི། མདོ་སྡེ་ས་བཅུ་པ་ལས། ཀྱེ་རྒྱལ་བའི་སྲས་དག་ཁམས་གསུམ་
ནི་སེམས་ཙམ་མོ། །ཞེས་སོགས་གསུངས་པའི་མདོ་སྡེ་དུ་མའི་ལུང་དང་། གསལ་དང་ལྷན་ཅིག་དམིགས་
ངེས་ཀྱི་གཏན་ཚིགས་རིགས་པས་དཔྱད་པ་ན། ནང་རྣམ་པར་ཤེས་པ་གཅིག་པུ་ལས། གཟུང་བ་ཕྱི་

དོན་བེམ་པོ་སོགས་མ་གྲུབ་ཅིང་། གཟུང་འཛིན་གཉིས་སུ་སྣང་བ་ནི། བག་ཆགས་ཀྱིས་བསླད་པའི་
གཞན་དབང་ཉིད། དེ་ལྟར་དུ་སྣང་བའམ། ཡང་ན་གཞི་མེད་དུ་སྣང་བར་འདོད་ཅིང་། ཐེག་གསུམ་
གྱི་རྣམ་གཞག་ཀྱང་། སྔར་བྱེ་མདོ་གཉིས་ཀྱིས་འདོད་པའི་ལྟ་བ་དེ་ཉིད་ཀྱིས་ཉན་རང་གཉིས་ཀྱི་འབྲས་
་བུའི་ཁྱད་པར་སོ་སོར་ཐོབ་པར་འདོད་པས། དེ་གཉིས་ཀྱི་ལྟ་བ་ལ་ཁྱད་པར་མེད་པར་རང་ས་དང་།
བྱང་ས་ལས་གསུངས་པའི་ཕྱིར་དང་། དེ་གཉིས་དང་ཐེག་ཆེན་ལ་ནི་ལྟ་བའི་ཁྱད་པར་ཡོད་པར་འདོད་དེ། །
ལུགས་འདི་ལ་གང་ཟག་གི་བདག་མེད་དང་། ཆོས་ཀྱི་བདག་མེད་གཉིས་སུ་བྱས་ནས། སྔ་མ་ཉན་
རང་གི་རྟོགས་བྱ་དང་ཕྱི་མ་ཐེག་ཆེན་གྱི་རྟོགས་བྱར་གསུངས་པའི་ཕྱིར་རོ། །གང་ཟག་གི་བདག་ངོས་
 འཛིན་དང་། དེ་མེད་པའི་ཚུལ་ཡང་ཕལ་ཆེར་བྱེ་མདོ་གཉིས་དང་འདྲ་ཞིང་། མི་འདྲ་བའི་ཁྱད་པར་ལ།
འདིར་གང་ཟག་གི་གདགས་གཞི་ནི་ཀུན་གཞིའི་རྣམ་ཤེས་ཁོ་ནར་འདོད་པའོ། ། ་།
་ཆོས་བདག་གི་ངོས་འཛིན་ནི། གཞན་དབང་ཀུན་གཞིའི་རྣམ་ཤེས་དོན་ལ་གཟུང་འཛིན་གཉིས་
ཀྱིས་སྟོང་པ་ཡིན་ཀྱང་། བག་ཆགས་ཀྱི་དབང་གིས་གཟུང་འཛིན་གཉིས་སུ་སྣང་བས་ན། གཟུང་འཛིན་
གཉིས་པོ་དེ་ཉིད་ཆོས་ཀྱི་བདག་ཏུ་བྱས་ནས། གཞན་དབང་གི་སྟེང་དུ་དེས་སྟོང་པའི་སྟོང་ཉིད་བདེན་
པར་གྲུབ་པ་ཞིག་ཡོད་པ་ལ་དེ་བཞིན་ཉིད་དང་། ཡང་དག་མཐའ་དང་། མཚན་མ་མེད་པ་དང་། དོན་
དམ་པ་དང་། ཆོས་ཀྱི་དབྱིངས། ཞེས་པའི་མིང་གི་རྣམ་གྲངས་ལྔ་དང་ལྡན་ཞིང་། དེ་ཉིད་རྟོགས་པ་ལ་
ཆོས་ཀྱི་བདག་མེད་རྟོགས་པར་འདོད་དོ། །དེས་ན་ལུགས་འདི་ལ་ཡང་གཞན་དབང་གི་སྟེང་དུ་ངར་
འཛིན་ལྷན་སྐྱེས་ཀྱི་གཟུང་བྱར་གྱུར་པའི་ང་ཙམ་གྱིས་སྟོང་པའི་སྟོང་ཉིད་རྟོགས་པ་ལ་གང་ཟག་གི་
བདག་མེད་རྟོགས་པ་དང་། གཟུང་འཛིན་གཉིས་སྟོང་གི་སྟོང་ཉིད་རྟོགས་པ་ལ་ཆོས་ཀྱི་བདག་མེད་
རྟོགས་པར་འཇོགས་པས། བདག་མེད་གཉིས་པོ་རྟོགས་པ་ལ་གཞན་དབང་བདེན་མེད་དུ་རྟོགས་མི་
དགོས་སོ། །དེའི་ཕྱིར་ཐེག་པ་གསུམ་ཆར་གྱིས་ཀྱང་གཞན་དབང་དང་། ཡོངས་གྲུབ་བདེན་མེད་དུ་
མ་རྟོགས་པར་མཚུངས་ཤིང་། གཟུང་འཛིན་གཉིས་སྟོང་གི་དེ་བཞིན་ཉིད་རྟོགས་པ་དང་། མ་རྟོགས་
པའི་བྱེ་བྲག་གིས་ཐེག་པ་ཆེ་ཆུང་ལ་ལྟ་བའི་ཁྱད་པར་ཡོད་པར་འདོད་དོ། །དེས་ན་བྱེ་བྲག་སྨྲ་བས་ཤེས་

བྱའི་གཞི་ལྔ་དང་། མདོ་སྡེ་པས་གཟུགས་སེམས་གཉིས་དང་། སེམས་ཙམ་པས་གཞན་དབང་བཅས།
དངོས་པོ་བདེན་གྲུབ་ཏུ་འདོད་པས་ན། དབུ་མ་པས་དེ་གསུམ་ཀར་དངོས་པོར་སྨྲ་བ་ཞེས་བཏགས་སོ། །
འདི་གསུམ་ཀས་མཐར་ཐུག་གི་ཐེག་པ་ཡང་གསུམ་དུ་འདོད་ཅིང་། ཁྱད་པར་ནི། བྱེ་མདོ་གཉིས་ཀྱི་
ཉན་ཐོས་མ་ངེས་པའི་རིགས་ཅན་སྦྱོར་ལམ་བཟོད་པ་ཐོབ་ནས་ཐེག་ཆེན་དུ་འགྱུར་མི་སྲིད་པ་དང་། །
སེམས་ཙམ་པས་དགྲ་བཅོམ་པ་ཡང་ལྷག་མེད་མྱང་འདས་ཀྱི་སྔོན་ཚུན་ཆད་རྐྱེན་དབང་གིས་འགྱུར་
སྲིད་པར་འདོད་དོ། །་
བཞི་པ་དབུ་མ་པའི་ལུགས་ཀྱི་ལྟ་བ་ནི། འདི་ཡི་ལུགས་ལ་ཀུན་རྫོབ་དང་། དོན་དམ་པའི་བདེན་
པ་གཉིས་ལས། འཇིག་རྟེན་ཡང་དག་ཀུན་རྫོབ་ཏུ་ནི། འཁོར་འདས་གཉིས་སམ། ཐེག་པ་གསུམ་གྱི་
གཞི་དང་། ལམ་དང་། འབྲས་བུའི་ཆོས་ཐམས་ཅད་ཡོད་པའི་ལྟ་བའོ། །དོན་དམ་པ་ལ་གཉིས་ཏེ།
བཤད་བྱའི་མདོ་འགོད་པ་དང་། དེ་ལ་བརྟེན་ནས་ལྟ་བ་རྣམ་པར་གཞག་པའོ། །དང་པོ་ནི། ཤེར་
ཕྱིན་གྱི་མདོ་ལས། རབ་འབྱོར་ཉན་ཐོས་ཀྱི་བྱང་ཆུབ་ཐོབ་པར་འདོད་པས་ཀྱང་ཤེས་རབ་ཀྱི་ཕ་རོལ་
ཏུ་ཕྱིན་པ་འདི་ཉིད་ལ་བསླབ་པར་བྱའོ། །རབ་འབྱོར་རང་སངས་རྒྱས་ཀྱི་བྱང་ཆུབ་ཐོབ་པར་འདོད་
པས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་བསླབ་པར་བྱའོ། །རབ་འབྱོར་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཐོབ་པར་འདོད་པས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་
བསླབ་པར་བྱའོ། །ཞེས་ཐེག་པ་གསུམ་ཆར་གྱིས་ཤེར་ཕྱིན་ལ་བསླབ་དགོས་པར་གསུངས་ཤིང་། ཐེག་
པ་འོག་མ་གཉིས་ཀྱིས་བསླབ་བྱའི་ཤེར་ཕྱིན་ཡང་། རབ་འབྱོར་ཐམས་ཅད་ཅེས་བྱ་བ་ནི། ཕྱི་དང་
ནང་གི་ཆོས་རྣམས་ཇི་སྙེད་པ་འདི་ཙམ་ཡིན་ལ། དེ་དག་ཀྱང་ཉན་ཐོས་དང་། རང་སངས་རྒྱས་རྣམས་
ཀྱིས་ཤེས་ཀྱི། ལམ་ཐམས་ཅད་ཀྱིས་ཀྱང་མ་ཡིན་ལ། རྣམ་པ་ཐམས་ཅད་དུ་ཡང་མ་ཡིན་པས། དེའི་
ཕྱིར་ཉན་ཐོས་དང་། རང་སངས་རྒྱས་རྣམས་ཀྱིས་ནི་ཐམས་ཅད་ཤེས་པ་ཉིད་ཅེས་བྱའོ། །ཞེས་སོགས་རྒྱ་
ཆེར་གསུངས་སོ། །
གཉིས་པ་ལ་གཉིས་ཏེ། ཐེག་གསུམ་ཐུན་མོང་གིས་རྟོགས་བྱའི་ལྟ་བ་དང་། ཐེག་ཆེན་ཐུན་

མོང་མ་ཡིན་པས་རྟོགས་བྱའི་ལྟ་བའོ། །དང་པོ་ནི། ཐེག་པ་གསུམ་ཆར་གྱི་བྱང་ཆུབ་ཐོབ་པ་ལ། ཐོག་
མར་ཟག་བཅས་ཉེར་ལེན་གྱི་ཕུང་པོ་བདེན་པའི་སྐྱེ་བ་མེད་པར་རྟོགས་དགོས་པ་སྟེ། འཕགས་པ་ཀླུ་
སྒྲུབ་ཀྱིས། རིན་ཆེན་ཕྲེང་བར། མེད་པ་པ་ནི་ངན་འགྲོར་འགྲོ། །ཡོད་པ་པ་ནི་བདེ་འགྲོར་འགྲོ། །
ཡང་དག་ཇི་བཞིན་ཡོངས་ཤེས་པས། །གཉིས་ལ་མི་བརྟེན་ཐར་པ་ལགས། །ཞེས་དངོས་པོ་དོན་དམ་
དུ་ཡོད་པར་འཛིན་ན་ཐར་པ་མི་ཐོབ་པར་གསུངས་པ་དང་། སྟོང་ཉིད་བདུན་ཅུ་པར། རྒྱུ་རྐྱེན་ལས་
སྐྱེས་དངོས་པོ་རྣམས། །ཡང་དག་ཉིད་དུ་རྟོག་པ་གང་། །དེ་ལ་སྟོན་པས་མ་རིག་གསུངས། །དེ་ལས་
ཡན་ལག་བཅུ་གཉིས་འབྱུང་། །ཅེས་འཁོར་བའི་བརྒྱུད་རྒྱུ། རྟེན་འབྲེལ་བཅུ་གཉིས་ཀྱི་རྩ་བར་གྱུར་པ།
རྒྱུ་རྐྱེན་ལས་སྐྱེས་པའི་ཕུང་སོགས་ཀྱི་དངོས་པོ་རྣམས་ལ། ཡང་དག་པར་བདེན་པའི་དངོས་པོ་ཉིད་
དུ་རྟོག་པ་གང་ཡིན་པ་དེ་ལ། སྟོན་པ་སངས་རྒྱས་ཀྱིས་བདེན་འཛིན་ལྷན་སྐྱེས་ཀྱི་མ་རིག་པར་གསུངས་
ཤིང་། དེ་ལས་རྟེན་འབྲེལ་བཅུ་གཅིག་གི་རྩ་བ་གང་ཟག་ལ་བདེན་པར་འཛིན་པའི་བདག་འཛིན་ལྷན་
སྐྱེས་ཀྱི་མ་རིག་པ་དང་། དེ་ལ་བརྟེན་ནས་ལས་འདུ་བྱེད་སོགས་འཁོར་བའི་རྟེན་འབྲེལ་འབྱུང་བར་
གསུངས་པ་དང་། ཡང་རིན་ཆེན་ཕྲེང་བར། ཇི་སྲིད་ཕུང་པོར་འཛིན་ཡོད་པ། །དེ་སྲིད་དེ་ལ་དེར་
འཛིན་ཡོད། །ངར་འཛིན་ཡོད་ན་ཡང་ལས་ཏེ། །དེ་ལས་ཡུང་ནི་སྐྱེ་བ་ཡིན། །ཞེས་ཕུང་པོ་ལ་བདེན་
འཛིན་ཡོད་པ་དེ་སྲིད་དུ་གང་ཟག་གི་བདག་འཛིན་ཡོད་པས། དེས་ཀུན་ནས་བསླངས་ཏེ་ཆགས་སྡང་
གིས་ལས་བསགས་པ་དང་། ལས་ཀྱིས་འཁོར་བར་སྐྱེ་བ་སོགས་འབྱུང་བར་གསུངས་པའི་ཕྱིར་རོ། ། ་
དེས་ན་ཉན་ཐོས་དང་རང་སངས་རྒྱས་ཀྱིས་ཀྱང་ཐར་པ་ཐོབ་པ་ལ། ཁམས་གསུམ་གྱི་ཉོན་མོངས་པ་
སྤངས་དགོས་ཤིང་། དེ་སྤོང་བ་ལ་གང་ཟག་ལ་བདེན་པར་འཛིན་པའི་བདག་འཛིན་མ་རིག་པ་སྤངས་
དགོས་པ་དང་། དེ་ཡང་ཐོག་མར་བདག་ལྟའི་དམིགས་པ་ཉེར་ལེན་གྱི་ཕུང་པོ་བདེན་པའི་སྐྱེ་བ་མེད་
པར་རྟོགས་ན། གཞི་ནས་གང་ཟག་གི་བདག་མེད་པ་རྟོགས་པར་འགྱུར་བའི་ཕྱིར་རོ། །གང་ཟག་གི་
བདག་ཏུ་ལྟ་བའི་རྒྱུ་ཉེར་ལེན་གྱི་ཕུང་པོ་བདེན་པའི་སྐྱེ་མེད་རྟོགས་པ་ལ། ཀླུ་སྒྲུབ་ཡབ་སྲས་ཀྱིས། ཆོས་
ཀྱི་བདག་མེད་རྟོགས་པའི་ཐ་སྙད་མཛད་ཅིང་། མགོན་པོ་བྱམས་པས། དེ་ཉིད་གང་ཟག་གི་བདག་

མེད་རྟོགས་པའི་ཡན་ལག་ཏུ་མཛད་ནས། ཉན་ཐོས་ཀྱིས་གང་ཟག་གི་བདག་མེད་རྟོགས་པ་དང་། རང་
སངས་རྒྱས་ཀྱིས་དེའི་སྟེང་དུ་གཟུང་བ་ཆོས་ཀྱི་བདག་མེད་རྟོགས་པའི་ཁྱད་པར་གྱིས་དེ་གཉིས་ཀྱིས་
ལྟ་བའི་ཁྱད་པར་ཡང་འཇོག་སྟེ། རང་རྒྱལ་གྱི་རྟོགས་རིག་བསྟན་པ་ནི། གཟུང་དོན་རྟོག་པ་སྤངས་
ཕྱིར་དང་། ཞེས་པས། ཉན་ཐོས་ལས་རྟོགས་པ་ལྷག་པ་དང༌། འཛིན་པ་མི་སྤངས་ཕྱིར་ན་དེས། ཞེས་
པས། བྱང་སེམས་ལས་ཀྱང་རྟོགས་པ་དམན་པར་བསྟན་པའི་ཕྱིར་དང་། ཉན་རང་གིས་ཕུང་པོ་བདེན་
མེད་དུ་རྟོགས་དགོས་པ་ལ། བྱམས་ཀླུ་གཉིས་ཀ་དགོངས་པ་མི་མཐུན་པ་མེད་དོ། །ཉན་རང་གཉིས་
ཀྱི་ལྟ་བའི་ཁྱད་པར་ལ། དཔལ་ལྡན་ཟླ་བས་ཀྱང་། འཇུག་འགྲེལ་ལས། རང་རྒྱལ་ལ་སངས་རྒྱས་
འབྲིང་ཞེས་བརྗོད་པའི་ཤེས་བྱེད་དུ་དེ་དག་གི་བསོད་ནམས་དང་ཡེ་ཤེས་གོང་དུ་འཕེལ་བའི་ཁྱད་
པར་གྱིས་ཉན་ཐོས་རྣམས་ལས་ཁྱད་པར་དུ་འཕགས་པའི་ཕྱིར་དང་། བསོད་ནམས་དང་། ཡེ་ཤེས་
ཀྱི་ཚོགས་དང་། ཐུགས་རྗེ་ཆེན་པོ་དང་། རྣམ་པ་ཐམས་ཅད་མཁྱེན་པ་ལ་སོགས་པ་མེད་པས་ཡང་
དག་པ་རྫོགས་པའི་སངས་རྒྱས་རྣམས་ལས་དམན་པའི་ཕྱིར་ན་འབྲིང་པོ། ཞེས་མངོན་རྟོགས་རྒྱན་
བཞིན་དུ་གསུངས་སོ། །ཉན་རང་གཉིས་ཀྱིས་དེ་ལས་གཞན་པའི་ཆོས་ཐམས་ཅད་བདེན་མེད་དུ་རྟོགས་
པ་མ་ཡིན་ཏེ། ཁམས་གསུམ་གྱི་ཉོན་མོངས་སྤངས་པ་ཙམ་དང་། དེའི་སྟེང་དུ་ཤེས་སྒྲིབ་གཟུང་རྟོག་
སྤངས་པ་ཙམ་ལ། ཆོས་ཐམས་ཅད་རང་བཞིན་མེད་པར་རྟོགས་མི་དགོས་པར་གསུངས་པའི་ཕྱིར་རོ། །
དེ་ལྟར་ན། ཐེག་པ་གསུམ་ཆར་གྱི་བྱང་ཆུབ་ཐོབ་པ་ལ། ཐོག་མར་གང་ཟག་གི་བདག་མེད་པ་
ངེས་པར་རྟོགས་དགོས་ཤིང་། གང་ཟག་གི་བདག་འཛིན་དེ་ཡང་ཆོས་ཕུང་སོགས་ཀྱི་དངོས་པོར་བདེན་
པར་འཛིན་པ་ལས་བྱུང་བ་དང་། བདེན་འཛིན་དེ་ཉིད་ཐོག་མ་མེད་ནས་གོམས་པས་ཤིན་ཏུ་བཟློག་དཀའ་
བར་བསྟེན་ཀླུ་སྒྲུབ་ཡབ་སྲས་ཀྱིས། དབུ་མའི་གཞུང་ལུགས་རྣམས་ལས། རྒྱུ་ལ་དཔྱོད་པའི་རྡོ་རྗེ་
ཟེགས་མ། འབྲས་བུ་ལ་དཔྱོད་པའི་ཡོད་མེད་སྐྱེ་འགོག །གཉིས་ཀ་ལ་དཔྱོད་པའི་མུ་བཞིའི་སྐྱེ་འགོག །
ངོ་བོ་ལ་དཔྱོད་པའི་གཅིག་དུ་བྲལ། ཀུན་ལ་དཔྱོད་པའི་རྟེན་འབྲེལ་གྱི་རིགས་པ་རྣམས་ཀྱིས་མཐའ་
བཞིའི་སྐྱེ་བ་བཀག་སྟེ། ཐོག་མར་ཆོས་ཐམས་ཅད་བདེན་མེད་རྟོགས་པའི་ལྟ་བ་གཏན་ལ་ཕབ་པར་

མཛད་པ་དང་། ཞི་བ་ལྷས། འདི་ནི་སྡུག་བསྔལ་རྒྱུ་གྱུར་པས། །བདེན་པར་རྟོག་པ་བཟློག་བྱ་ཡིན། །
ཞེས་གསུངས་པ་ལྟར། བོད་ཀྱི་མཁས་དང་གྲུབ་པའི་གོ་འཕངས་མཐོན་པོར་གཤེགས་པ་འགས་ཀྱང་།
ལྟ་བ་འདི་ཉིད་ནན་ཏན་གྱིས་བཙལ་འདོན་མཛད་པའི་རྒྱུ་མཚན་ཡང་དེ་ཉིད་ཡིན་ནོ། །་།
གཉིས་པ་ཐེག་ཆེན་ཐུན་མོང་མ་ཡིན་པའི་ལྟ་བ་ལ་གསུམ་སྟེ། ཐུན་མོང་མ་ཡིན་པར་ཇི་ལྟར་
འགྱུར་བ་དང་། དེ་ཉིད་མཐར་ཐུག་གི་ལྟ་བར་བསྟན་པ། ལྟ་བ་དེ་ཉིད་གཞན་ལ་བསྟན་པའི་ཚུལ་ལོ། ། ་
དང་པོ་ནི། ཤེར་ཕྱིན་གྱི་མདོ་ལས། རབ་འབྱོར། བྱང་ཆུབ་སེམས་དཔའ་རྣམས་ཀྱིས་ནི། ཉན་ཐོས་
ཀྱི་ལམ་གང་ཡིན་པ་དང་། རང་སངས་རྒྱས་ཀྱི་ལམ་གང་ཡིན་པ་དང་། སངས་རྒྱས་ཀྱི་ལམ་གང་ཡིན་
པའི་ལམ་ཐམས་ཅད་བསྐྱེད་པར་བྱ་ཞིང་། ལམ་ཐམས་ཅད་ཤེས་པར་བྱའོ། །ཞེས་སོགས་ཉན་རང་
གི་ལམ་ལས། བྱང་སེམས་ཀྱི་ལམ་དེ་ཉམས་ལེན་དང་། ལྟ་བའི་ཐོག་ནས་ཐུན་མོང་མ་ཡིན་པའི་
ཚུལ་གསུང་ལ། མགོན་པོ་བྱམས་པས། མངོན་རྟོགས་རྒྱན་ལས། ཉན་ཐོས་བསེ་རུ་ལྟ་བུ་དང་། །
བཅས་པ་བདག་ལས་ཁྱད་པར་འཕགས། ཞེས་བྱང་སེམས་ཀྱི་སྦྱོར་ལམ་དེ་ཉིད་ཀྱིས། བདེན་བཞིའི་
སྟེང་དུ་མི་རྟག་སོགས་བཅུ་དྲུག་ལ་མངོན་ཞེན་བཀག་པའི་ལྟ་བའི་སྒོ་ནས། ཉན་རང་གི་སྦྱོར་ལམ་ལས་
ཁྱད་པར་འཕགས་ཚུལ་དང་། གང་གི་ལམ་ནི་གཞན་དག་ལས། །ཁྱད་དུ་འཕགས་པས་ཁྱད་པར་
ལམ། ཅེས་བྱང་སེམས་ཀྱི་མཐོང་ལམ་དེ་ཉིད་ཀྱིས། བསམ་གྱིས་མི་ཁྱབ་པའི་ཆོས་དབྱིངས་རྟོགས་
པ་སོགས་ཀྱི་ལྟ་བའི་སྒོ་ནས། ཉན་རང་གི་མཐོང་ལམ་ལས་ཁྱད་པར་དུ་འཕགས་ཚུལ་དང་། སྒོམ་
པའི་ལམ་ནི་ཟབ་པ་སྟེ། །ཟབ་མོ་སྟོང་པ་ཉིད་ལ་སོགས། །ཟབ་པ་དེ་ནི་སྒྲོ་འདོགས་དང་། །སྐུར་པའི་
མཐའ་ལས་གྲོལ་བ་ཉིད། །ཅེས། བྱང་སེམས་ཀྱི་སྒོམ་ལམ་དེ་ཉིད་ཀྱིས། སྒྲོ་སྐུར་དང་བྲལ་བའི་ཟབ་
པའི་ཚུལ་བརྒྱད་རྟོགས་པ་སོགས་ཀྱི་ལྟ་བའི་སྒོ་ནས། ཉན་རང་གི་སྒོམ་ལམ་ལས་ཁྱད་པར་དུ་འཕགས་
ཚུལ་གསུངས་པ་དང་། འཕགས་པ་ཀླུ་སྒྲུབ་ཀྱིས་ཀྱང་། མཚན་མ་མེད་པར་མ་རྟོགས་པར། །ཁྱོད་
ཀྱིས་ཐར་པ་མེད་པར་གསུངས། །དེ་ཕྱིར་ཁྱོད་ཀྱིས་ཐེག་ཆེན་ལ། །དེ་ནི་ཚང་བར་བསྟན་པ་ལགས། །
ཞེས། མཚན་མེད་གཏན་ནས་མ་རྟོགས་ན་ཐར་པ་མི་ཐོབ་པས། ཉན་རང་ལ་མཚན་མེད་བསྟན་ཀྱང་

ཚང་བར་མ་བསྟན་པ་དང་། ཐེག་ཆེན་ལ་མཚན་མེད་ཚང་བར་བསྟན་པར་གསུངས་པ་དང་། དཔལ་
ལྡན་ཟླ་བས་ཀྱང་། དབུ་མ་འཇུག་པར། ཆོས་ཀྱི་བདག་མེད་རྟོགས་པ་ལ། ཐེག་པ་ཆེན་པོ་ཁྱད་པར་
འཕགས་ཚུལ་དུ་མར་གསུངས་ཤིང་། མདོ་ལས་ཀྱང་། ཆོས་ཀྱི་བདག་མེད་གསལ་བར་དང་། རྒྱས་
པར་དང་། ཚང་པར་བསྟན་པའི་ཚུལ་གསུམ་ལས། དང་པོ་ནི། ཉན་ཐོས་ཀྱི་ཐེག་པར། གཟུགས་ནི་
དབུ་བ་རྡོས་པ་འདྲ། །ཞེས་སོགས་དཔེའི་སྒོ་ནས་དོན་གྱིས་གོ་བ་ཙམ་ལས་གསལ་བར་མ་གསུངས་ལ།
ཐེག་པ་ཆེན་པོར་ནི། གཟུགས་ནི་གཟུགས་ཀྱིས་སྟོང་ངོ་། །ཞེས་སོགས་གསལ་བར་གསུངས་སོ། །
གཉིས་པ་ནི། ཉན་རང་གི་ཐེག་པར། གང་ཟག་ཏུ་གདགས་པའི་རྒྱུ་ཉེར་ལེན་གྱི་ཕུང་པོ་བདེན་
པས་སྟོང་པ་ཙམ་མམ། གཟུང་དོན་བདེན་པས་སྟོང་པ་ཙམ་ལས་མ་གསུངས་ལ། ཐེག་པ་ཆེན་པོར་ནི།
དེ་ཉིད་སྟོང་ཉིད་དང་པོ་གསུམ་དུ་བསྡུས་ནས། སྟོང་གཞི་ཆོས་ཅན་ཉི་ཤུའི་སྟོང་པ་ཉིད་གསུངས་སོ། །
གསུམ་པ་ནི། ཉན་རང་གི་ཐེག་པར། གཙོ་བོར་ཉེར་ལེན་གྱི་ཕུང་པོ་ཉིད་ལ་ཡང་། མཐའ་བཞིའི་ནང་
ནས། དང་པོ་བདེན་པ་བཀག་པའི་མཚན་མེད་ཙམ་ལས་མ་བསྟན་ལ། ཐེག་པ་ཆེན་པོར་ནི། མཐའ་
བཞི་ཆར་གྱི་སྤྲོས་པ་བཀག་པའི་མཚན་མེད་ཚང་བར་བསྟན་པའོ། །དེ་ལྟར་ན་ཉོན་རངགི་བྱང་ཆུབ་ཙམ་
ཐོབ་པ་ལ། སྤྲོས་པའི་མཐའ་ཕྱི་མ་གསུམ་ཡང་བཀག་པའི་མཚན་མེད་རྟོགས་དགོས་པར་མ་གསུངས་
ཤིང་། ཐེག་པ་ཆེན་པོ་ལ་ནི་གསུངས་ཏེ། ཤེར་ཕྱིན་གྱི་མདོ་ལས། གཟུགས་སྟོང་ཞེས་བྱ་བར་སྤྱོད་ན་
མཚན་མ་ལ་སྤྱོད་དོ། །གཟུགས་མི་སྟོང་ཞེས་བྱ་བར་སྤྱོད་ན་མཚན་མ་ལ་སྤྱོད་དོ། །ཞེས་སོགས་གསུངས་
པ་དང་། མགོན་པོ་བྱམས་པས། གཟུགས་སོགས་ཕུང་པོ་སྟོང་ཉིད་ལ། །སྤྱོད་པའི་འདུ་ཤེས་མིན་
མཐུན་ཕྱོགས། །ཅེས་དང་། འཕགས་པ་ཀླུ་སྒྲུབ་ཀྱིས། ལྟ་བ་ཐམས་ཅད་སྤོང་བའི་ཕྱིར། །སྟོང་ཉིད་
བདུད་རྩིར་སྟོན་པར་མཛད། །གང་ཞིག་དེ་ལ་ཞེན་གྱུར་ན། །དེ་ཉིད་ཁྱོད་ཀྱིས་ཤིན་ཏུ་སྨད། །ཅེས་
དང་། ཡོད་པས་རྣམ་པར་མི་གྲོལ་ཏེ། །མེད་པས་སྲིད་པ་འདི་ལས་མིན། །དངོས་དང་དངོས་མེད་
ཡོངས་ཤེས་པའི། །བདག་ཉིད་ཆེན་པོ་རྣམ་པར་གྲོལ། །ཞེས་དང་། དཔལ་ལྡན་ཟླ་བས། འཇུག་
འགྲེལ་དུ། གཉིས་སུ་མེད་པའི་བློ་ནི། དངོས་པོ་དང་། དངོས་པོ་མེད་པ་ལ་སོགས་པའི་མཐའ་གཉིས་

དང་བྲལ་བའི་ཤེས་རབ་བོ། །ཞེས་སོགས་གསུངས་པ་དང་། དེ་དག་ཇི་ལྟར་འགོག་ཚུལ་ཡང་། ཞི་བ་
ལྷས། གང་ཚེ་གང་ཞིག་མེད་དོ་ཞེས། །བརྟག་བྱའི་དངོས་པོ་མི་དམིགས་པ། །དེ་ཚེ་དངོས་མེད་རྟེན་
བྲལ་བས། །བློ་ཡི་མདུན་ན་ཇི་ལྟར་གནས། །ཞེས་དང་། སྟོང་ཉིད་བག་ཆགས་གོམས་པས་ནི། །
དངོས་པོའི་བག་ཆགས་སྤོང་འགྱུར་ཞིང་། །ཅི་ཡང་མེད་ཅེས་གོམས་གྱུར་པས། །དེ་ཡང་ཕྱིས་ནས་
སྤོང་བར་འགྱུར། །ཞེས་གསུངས་སོ། །མདོར་ན་རྟག་པས་མཐའ་གང་དུ་བཟུང་ཡང་མཐར་ཐུག་
དཔྱོད་པའི་རིགས་ངོར་ཐམས་ཅད་དགག་བྱ་ཡིན་ཏེ། འཕགས་པ་ལྷས། རྟོག་པས་མཐོང་བ་འཆིང་
བ་སྟེ། །དེ་ཉིད་འདི་རུ་དགག་པར་བྱ། །ཞེས་དང་། དཔལ་ལྡན་ཟླ་བས། དེ་ཕྱིར་རྟེན་འབྱུང་རིགས་
པ་འདི་ཡིས་ནི། །ལྟ་ངན་དྲྭ་བ་མཐའ་དག་གཅོད་པར་བྱེད། །ཅེས་གསུངས་པས་སོ། །
གཉིས་པ། དེ་ཉིད་མཐར་ཐུག་གི་ལྟ་བར་བསྟན་པ་དེ་ལ་གསུམ་སྟེ། མཐར་ཐུག་གི་ལྟ་བ་ཡིན་
པར་གྲུབ་ཚུལ་དང་། དེ་ལ་ཤེས་བྱེད་ཀྱི་ལུང་འགོད་པ། ལྟ་བ་དེ་ཉིད་རང་ལུགས་སུ་བསྟན་པའོ། །
དང་པོ་ནི། དེ་ལྟར་ན་དབུ་མ་པའི་དོན་དམ་མཐར་ཐུག་གི་ལྟ་བ་ནི། ཆོས་ཐམས་ཅད་ཡོད་པ་དང་།
མེད་པ་དང་། ཡོན་མེད་གཉིས་ཀ་དང་། གཉིས་ཀ་མིན་པ་སྟེ། སྤྲོས་པའི་མཐའ་བཞི་ཆར་འཛིན་པ་
དང་བྲལ་བའི་ལྟ་བ་སྟེ། དེ་ཡང་བཟུང་བྱའི་ཡུལ་ཆོས་ཐམས་ཅད་ཡོད་ཀྱང་དེར་འཛིན་པའི་རྣམ་རྟོག་
བཀག་ནས། ཅི་ཡང་ཡིད་ལ་མི་བྱ་བ་ཟེར་བའི་ཧཱཤང་གི་ལྟ་བ་ལྟ་བུར་མ་ཡིན་པར། རྐུན་པོ་གྲོང་སྟོང་
དུ་ཞུགས་པ་ལྟར། རིགས་པས་དཔྱད་མཐར། འཛིན་བྱ་གང་ཡང་མ་རྙེད་པའི་ལྟ་བ་སྟེ། དེ་ཡང་།
ལས་དང་པོ་པའི་རིགས་ཤེས་ནི། སྒྲ་དོན་འདྲེས་པར་འཛིན་པའི་རྟོག་པ་ཡིན་ཞིང་། རྟོག་པ་ནི་སེལ་
འཇུག་ཡིན་པས། མཐའ་བཞིའི་སྤྲོས་པ་ཅིག་ཆར་བཀག་མི་ནུས་ཀྱང་། རེས་འཇོག་གིས་རིམ་པས་
བཀག་ནས། མཐར་བློས་བཟུང་བྱ་གང་ཡང་མ་རྙེད་པར། འཛིན་བྱ་འཛིན་བྱེད་བྲལ་བའི་ཚུལ་ལ་
ངེས་ཤེས་སྐྱེ་བ་ནི་སྤྲོས་བྲལ་གྱི་ལྟ་བ་ཞེས་བྱ་ཞིང་། ལྟ་བ་དེ་ཉིད་གོམས་པར་གྱུར་ན། ཐེག་པ་ཆེན་
པོའི་མཐོང་ལམ་སྐྱེས་ཏེ། སྤྲོས་པ་ཐམས་ཅད་ཅིག་ཆར་དུ་འགགས་ཤིང་ཆོས་དབྱིངས་སྤྲོས་བྲལ་དང་།
ཡུལ་ཅན་ཡེ་ཤེས་གཉིས་དབྱེར་མེད་ཟུང་འཇུག་བརྗོད་བྲལ་དོན་དམ་པའི་ལྟ་བ་མངོན་དུ་གྱུར་པ་སྟེ།

ཤེར་ཕྱིན་མངོན་རྟོགས་རྒྱན་ལས། ཐེག་པ་ཆེན་པོའི་མཐོང་ལམ་སྒྲོ་འདོགས་སོ་གཉིས་ཀྱི་སྤྲོས་བྲལ་
དུ་གསུངས་པ་དང་། དབུ་མ་རྩ་བར། གཞན་ལས་ཤེས་མིན་ཞི་བ་དང་། །སྤྲོས་པ་རྣམས་ཀྱིས་མ་སྤྲོས་
པར། །རྣམ་རྟོག་མེད་དོན་ཐོ་དད་མིན། །དེ་ནི་དེ་ཉིད་མཚན་ཉིད་དོ། །ཞེས་དང་། མགོན་པོ་བྱམས་པས།
འདི་ལ་བསལ་བྱ་ཅི་ཡང་མེད། །བཞག་པར་བྱ་བ་ཅུང་ཟད་མེད། །ཡང་དག་ཉིད་ལ་ཡང་དག་ལྟ། །
ཡང་དག་མཐོང་ན་རྣམ་པར་གྲོལ། །ཞེས་དང་། སྤྱོད་འཇུག་ལས། གང་ཚེ་དངོས་དང་དངོས་མེད་
དག །བློ་ཡི་མདུན་ན་མི་གནས་པར། །དེ་ཚེ་རྣམ་པ་གཞན་མེད་པས། །དམིགས་པ་མེད་པར་རབ་
ཏུ་ཞི། །ཞེས་པ་ལྟར་རོ། །དེ་ཡང་། འཕགས་པའི་མཉམ་གཞག་གི་ཡེ་ཤེས་ཀྱི་ཡུལ་དུ་གྱུར་པའི་ཆོས་
དབྱིངས་དོན་དམ་བདེན་པ་དེ་ཉིད། སྤྲོས་པའི་མཚན་མ་ཐམས་ཅད་དང་བྲལ་བའི་ཚུལ། འཕགས་
པ་བདེན་པ་གཉིས་ལ་འཇུག་པ་ལས། ལྷའི་བུ་གལ་ཏེ་དོན་དམ་པར་ན། དོན་དམ་པའི་བདེན་པ་
ལུས་དང་། ངག་དང་། ཡིད་ཀྱི་རང་བཞིན་དུ་གྱུར་ན་ནི། དེ་དོན་དམ་པའི་བདེན་པ་ཞེས་བྱ་བའི་
གྲངས་སུ་མི་འགྲོ་སྟེ། ཀུན་རྫོབ་ཀྱི་བདེན་པ་ཉིད་དུ་འགྱུར་རོ། །འོན་ཀྱང་ལྷའི་བུ་དོན་དམ་པར་ན།
དོན་དམ་པའི་བདེན་པ་ནི་ཐ་སྙད་ཐམས་ཅད་ལས་འདས་པ། བྱེ་བྲག་མེད་པ། མ་སྐྱེས་པ། མ་འགག་པ།
སྨྲ་བར་བྱ་བ་དང་། ཤེས་པར་བྱ་བ་དང་། ཤེས་པ་དང་བྲལ་བའོ། ། ་
པ་བདེན་པ་གཉིས་ལཏན་པ་དེ་ཉིད། སྤྲོས་པའི་སྣ་མཉམ་གཞག་གི་ཡེ་ཤེས་ཀྱི་མག་
ལྷའི་བུ་དོན་དམ་པའི་བདེན་པ་ནི། རྣམ་པ་ཐམས་ཅད་ཀྱི་མཆོག་དང་ལྡན་པ་ཐམས་ཅད་མཁྱེན་
པའི་ཡེ་ཤེས་ཀྱི་ཡུལ་གྱི་བར་ལས་འདས་པ་ཡིན་ཏེ། ཞེས་སོགས་དང་། སྤྱོད་ཇུག་ལས། དོན་དམ་བློ་
ཡི་སྤྱོད་ཡུལ་མིན། །བློ་ནི་ཀུན་རྫོབ་ཡིན་པར་བརྗོད། །ཅེས་གསུངས་སོ། །གཉིས་པ་དེ་ལ་ཤེས་བྱེད་
ཀྱི་ལུང་འགོད་པ་ནི། གོང་གསལ་ལྟར་སྤྱིར་སྤྲོས་པའི་མཐའ་གང་དུ་ཞེན་ཀྱང་ཐམས་ཅད་དགག་བྱ་
ཡིན་པའི་ལུང་མང་དུ་དྲངས་ཟིན་པ་དང་། གཞན་ཡང་། མདོ་ལས། ཟབ་ཞི་སྤྲོས་བྲལ་འོད་གསལ་
འདུས་མ་བྱས། །བདུད་རྩི་ལྟ་བུའི་ཆོས་ཤིག་ཁོ་བོས་རྙེད། །ཅེས་དང་། ཏིང་འཛིན་རྒྱལ་པོ་ལས། ཡོད་
དང་མེད་ཅེས་བྱ་བ་མཐའ་ཡིན་ཏེ། །གཙང་དང་མི་གཙང་འདི་ཡང་མཐའ་ཡིན་ནོ། །དེ་ཕྱིར་གཉིས་ཀྱི་
མཐའ་ནི་རྣམ་སྤངས་ནས། །མཁས་པས་དབུས་ལ་གནས་པར་ཡོངས་མི་བྱ། །ཞེས་གསུངས་པ་དང་།

འཕགས་པ་ཀླུ་སྒྲུབ་ཀྱིས། སྟོང་ངོ་ཞེས་ཀྱང་མི་བརྗོད་དེ། །མི་སྟོང་ཞེས་ཀྱང་མི་བྱ་ཞིང་། །གཉིས་དང་
གཉིས་མིན་མི་བྱ་སྟེ། །གདགས་པའི་དོན་དུ་བརྗོད་པར་བྱ། །ཞེས་དང་། རྟག་དང་མི་རྟག་ལ་སོགས་
བཞི། །ཞི་བ་འདི་ལ་ག་ལ་ཡོད། །མཐའ་དང་མཐའ་མེད་ལ་སོགས་བཞི། །ཞི་བ་འདི་ལ་ཡོད་མ་
ཡིན། །ཞེས་དང་། ཡོད་ཅེས་བྱ་བ་རྟག་པར་ལྟ། །མེད་ཅེས་བྱ་བ་ཆད་པར་འཛིན། །དེ་ཕྱིར་ཡོད་དང་
མེད་པ་ལ། །མཁས་པས་གནས་པར་མི་བྱའོ། །ཞེས་དང་། བཅོམ་ལྡན་མྱ་ངན་འདས་གྱུར་ནས། །
ཡོད་པར་མི་མངོན་དེ་བཞིན་དུ། །མེད་དོ་ཞེ་འམ་གཉིས་ཀ་དང་། །གཉིས་མིན་ཞེས་ཀྱང་མི་མངོན་ནོ། །
ཞེས་སོགས་དང་། མགོན་པོ་བྱམས་པས། གང་ཞིག་ཡོད་མིན་མེད་མིན་ཡོད་མེད་མ་ཡིན་ཡོད་མེད་
ལས་གཞན་དུ། །བརྟག་པར་མི་ནུས་ངེས་ཚིག་དང་བྲལ་སོ་སོ་རང་གི་རིག་ཞི་བ། །ཞེས་དང་། ཞི་བ་
མཚོས། ཡང་དག་ཏུ་ན་སྤྲོས་པ་ཡི། །ཚོགས་རྣམས་ཀུན་ལས་དེ་གྲོལ་ཡིན། །ཞེས་དང་། དོན་དམ་པ་
ནི་དངོས་པོ་དང་དངོས་པོ་མེད་པ་དང་། སྐྱེ་བ་དང་། མི་སྐྱེ་བ་དང་། སྟོང་པ་དང་། མི་སྟོང་པ་ལ་
སོགས་པ་སྤྲོས་པའི་དྲྭ་བ་མཐའ་དག་སྤངས་པའོ། །ཞེས་གསུངས་པ་དང་། འཕགས་པ་ལྷས། དེ་ཕྱིར་
དངོས་ཡོད་མི་བྱ་ཞིང་། །དངོས་པོ་མེད་པའི་ཡིད་ཀྱང་སྤོང་། །ཀུན་མཁྱེན་གོ་འཕང་འདོད་རྣམས་
ཀྱིས། །དེ་བཞིན་བར་དུའང་གནས་མི་བྱ། །ཞེས་དང་། ཡོད་མིན་མེད་མིན་ཡོད་མེད་མིན། །གཉིས་
ཀའི་བདག་ཉིད་ཀྱང་མིན་པས། །མཐའ་བཞི་ལས་གྲོལ་དབུ་མ་པ། །མཁས་པ་རྣམས་ཀྱིས་དེ་ཁོ་ན། །
ཞེས་དང་། བདེན་གཉིས་ལས། ཡང་དག་ཉིད་དུ་གཉིས་མེད་དེ། །དེ་ཉིད་ཕྱིར་ན་དེ་སྟོང་མེད། །མི་
སྟོང་མ་ཡིན་ཡོད་མེད་མིན། །མི་སྐྱེ་མ་ཡིན་སྐྱེ་མིན་ཅེས། །དེ་ལ་སོགས་པ་བཅོམ་ལྡན་གསུངས། །
ཞེས་སོགས་རྒྱ་ཆེར་འབྱུང་ངོ༌། ། ་
གསུམ་པ་ལྟ་བ་དེ་ཉིད་རང་ལུགས་སུ་བསྟན་པ་ནི། དེ་ལྟར་ན་ཐེག་པ་ཆེན་པོ་དབུ་མ་པའི་ཐུན་
མོང་མ་ཡིན་པའི་བ་དེ་ཉིད་ནི། ས་སྐྱ་པ་རང་ལུགས་ཀྱི་ལྟ་བ་ཡང་ཡིན་ཏེ། རྗེ་བཙུན་འཇམ་དཔལ་
དབྱངས་དངོས་ཀྱིས། བླ་མ་ས་སྐྱ་པ་ཆེན་པོ་ཀུན་དགའ་སྙིང་པོ་ལ། འཛིན་པ་བྱུང་ན་ལྟ་བ་མིན། །
ཞེས་གདམས་པའི་ཕྱིར་དང་། བླ་ཆེན་ཉིད་ཀྱིས་རྣལ་འབྱོར་དབང་ཕྱུག་གི་བསྟོད་པར། ཨ་ལ་ལ་སྟེ་

ལྷན་སྐྱེས་སྤྲོས་བྲལ་ལས། །ཞེས་སོགས་ལྟ་བ་སྤྲོས་བྲལ་ཞལ་བཞེས་གནང་བའི་ཕྱིར་དང་། སློབ་
དཔོན་བསོད་ནམས་རྩེ་མོས། རྒྱུད་སྡེ་སྤྱི་རྣམ་ལས། དོན་གཅིག་ན་ཡང་རྨོངས་དང་། །ཐབས་མང་
དཀའ་བ་མེད་པ་དང་། །དབང་པོ་རྣོན་པོའི་དབང་བྱས་ཏེ། །སྔགས་ཀྱི་ཐེག་པ་ཁྱད་པར་འཕགས། །
ཞེས་ཚུལ་གསུམ་སྒྲོན་མེའི་ལུང་དྲངས་ཏེ་སྤྱིར་ལྟ་བ་ཞེས་བྱ་བ་ནི། དངོས་པོའི་གནས་ལུགས་ཡིན་པ་
དང་། དངོས་པོའི་གནས་ལུགས་ནི་སྤྲོས་པ་དང་བྲལ་བ་ཡིན་ལ། དེ་མ་རྟོགས་པར་འཚང་མི་རྒྱ་བར་
ཐེག་པ་ཆེན་པོ་ཐམས་ཅད་མཐུན་པ་ཡིན་ནོ། །ཞེས་མདོ་སྔགས་གཉིས་ཀའི་ལྟ་བ་སྤྲོས་བྲལ་ཡིན་པར་
ཁྱད་པར་མེད་ཀྱང་། རྟོགས་བྱེད་ཐབས་ཀྱི་ཁྱད་པར་ཡིན་ཚུལ་གསུངས་པའི་ཕྱིར་དང་། རྗེ་བཙུན་
གྲགས་རྒྱལ་གྱིས། །ཚིག་ཏུ་བརྗོད་པ་སྤྲོས་པ་ཡིན། །ཡིད་ལ་བསམ་པ་རྣམ་རྟོག་ཡིན། །ཞེས་དང་།
སྣང་བ་སྒྱུ་མའི་རང་བཞིན་དང་། །རྟེན་ཅིང་འབྲེལ་བར་འབྱུང་བ་ཡིན།།གནས་ལུགས་བརྗོད་པར་
མི་ཤེས་ཀྱི། །བརྗོད་བྲལ་གྱི་ངང་ལ་གང་དགར་ཞོག །ཅེས་སོགས་གསུངས་པའི་ཕྱིར་དང་། ཆོས་རྗེ་
ས་པཎ་གྱིས། སྡོམ་གསུམ་རབ་དབྱེར། ཕ་རོལ་ཕྱིན་དང་གསང་སྔགས་ལ། །ལྟ་བའི་དབྱེ་བ་གསུངས་
པ་མེད། །ཅེས་དང་། ཕ་རོལ་ཕྱིན་པའི་སྤྲོས་བྲལ་ལས། །ལྷག་པའི་ལྟ་བ་ཡོད་ན་ནི། །ལྟ་དེ་སྤྲོས་པ་
ཅན་དུ་འགྱུར། །སྤྲོས་བྲལ་ཡིན་ན་ཁྱད་པར་མེད། །ཅེས་སོགས་གསུངས་པའི་ཕྱིར་དང་། ངོར་ཆེན་
ཀུན་དགའ་བཟང་པོས། །ཞེན་པ་བཞི་བྲལ་གྱི་བརྒྱུད་འདེབས་ལས། ཆོས་ཀུན་གདོད་ནས་རྨི་ལམ་
སྒྱུ་མ་ལྟར། །སྣང་ཡང་བདེན་མེད་སྟོང་པར་ཐག་ཆོད་ནས། །ཕྱོགས་འཛིན་ཀུན་བྲལ་ཟུང་འཇུག་དབུ་
མའི་ལམ། །ཡང་དག་རྒྱུད་ལ་སྐྱེ་བར་བྱིན་གྱིས་རློབས། །ཞེས་སོགས་གསུངས་པའི་ཕྱིར་དང་། ཀུན་
མཁྱེན་མཁས་པའི་དབང་པོ་གོ་རམས་པ་བསོད་ནམས་སེང་གེས། རང་ལུགས་ཀྱི་ལྟ་བ་དེ་ཉིད་ཁོང་
གི་གསུང་རབ་རྣམས་ལས་རྩལ་འདོན་ཡང་ཡང་གནང་ཞིང་། ལྷག་པར་དུ་སྡོམ་གསུམ་ཁ་སྐོང་བྱང་
སྡོམ་སྐབས་སུ། དེ་ཡི་གཙོ་བོ་སྤྱོད་པའི་ཆ། །བདག་གཞན་བརྗེ་བའི་བྱང་སེམས་དང་། །ལྟ་བ་མཐའ་
བཞིའི་སྤྲོས་བྲལ་གཉིས། །ཟུང་འཇུག་ཉམས་སུ་ལེན་པ་ཡིན། །ཞེས་པ་ནས་མཐར། མདོར་ན་ཐེག་
ཆེན་ལྟ་སྤྱོད་གཉིས། །མ་འཁྲུལ་ཉམས་སུ་ལེན་འདོད་ན། །མཐའ་བཞིས་དབེན་པའི་སྟོང་པ་ཉིད། །

སྙིང་རྗེའི་སྙིང་པོ་ཅན་ཡིན་ནོ། །ཞེས་པའི་བར་གསུངས་པའི་ཕྱིར་རོ། །ལྟ་བ་ལ་འཇུག་པའི་ཚུལ་
ཡང་། ཆོས་རྗེ་ས་པཎ་གྱིས། ཐུབ་པས་འཇིག་རྟེན་མཐུན་འཇུག་ལ། །དགོངས་ནས་ཕྱི་རོལ་དོན་དུ་
གསུངས། །ཐ་སྙད་དཔྱོད་པའི་རིགས་པ་ལ། །དགོངས་ནས་ཆོས་རྣམས་སེམས་སུ་གསུངས། །དམ་
པའི་དོན་ལ་དགོངས་ནས་ནི། །ཆོས་ཀུན་སྤྲོས་པ་བྲལ་ཞེས་གསུངས། །ཞེས་པ་ལྟར་ཡིན་ཞིང་། བར་
པ་ནས་འཇུག་པ་ན། མན་ངག་དང་ཐབས་ཀྱི་ཁྱད་པར་ལམ་འབྲས་ཀྱི་སྐབས་སུ་འབྱུང་ངོ་། །
་དེ་ལྟར་ཡོངས་རྫོགས་བསྟན་པའི་བཀའ་བབས་དཔལ་ལྡན་ས་སྐྱ་པས་བཞེད་པའི་མཐར་
ཐུག་དོན་དམ་དབུ་མའི་ལྟ་བ་འདི་ཉིད་ལ། དབུ་མ་ཐལ་རང་དང་། མདོ་སྔགས་ཀྱི་ཁྱད་པར་སོགས་
གང་ཡང་མེད་པར་བརྟེན། གནས་སྐབས་བརྒྱུད་སྲོལ་ཐ་དད་ཙམ་གྱི་ཆོས་བཀའ་གཞན་ཐམས་ཅད་
ཀྱིས་ཀྱང་། ལྟ་བ་འདི་ཉིད་ཁོ་ནར་བཞེད་པ་སྟེ། གསང་སྔགས་སྔ་འགྱུར་གྱི་བརྒྱུད་འཛིན་མཁས་པ་
ཆེན་པོ་འཇུ་མི་ཕམ་གྱིས། རོང་ཀློང་རྣམ་གཉིས་སོགས་ཀྱི་དགོངས་བཞེད་གནད་བསྡུས། ངེས་ཤེས་
སྒྲོན་མེ་ལས། སྤྲོས་བྲལ་དབུ་མ་ཆེན་མོ་དང་། །འོད་གསལ་རྫོགས་པ་ཆེན་པོ་གཉིས། །དོན་གཅིག་
མིང་གི་རྣམ་གྲངས་ཏེ། །དེ་ལས་ལྷག་པའི་ལྟ་བ་མེད། །ཅེས་དང་། གང་ཕྱིར་སྣང་སྟོང་རེས་འཇོག་ཏུ། །
འཛིན་མེད་མཐའ་བཞིའི་སྤྲོས་པ་དང་། །བྲལ་ཕྱིར་དེ་ལས་གཞན་གྱུར་ན། །སྤྲོས་དང་བཅས་པ་ཉིད་
ཕྱིར་རོ། །ཞེས་གསུངས་པ་དང་། རྗེ་བཙུན་མི་ལ་བཞད་པ་རྡོ་རྗེས། ཕྱག་ཆེན་ཡེ་ཤེས་གསལ་བྱེད་ཀྱི་
ངོ་སྤྲོད་ལས། གཞི་དང་། ལམ་དང་། འབྲས་བུའི་ཕྱག་ཆེན་གསུམ་ཀ་མཐར་འཛིན་དང་། བསམ་
བརྗོད་ལས་འདས་ཚུལ་གསུངས་པ་དང་། རྗེ་བཙུན་མཁྱེན་པའི་གཏེར་མཛོད་ཙོང་ཁ་པ་ཆེན་པོ་བློ་བཟང་
 གྲགས་པས། བྱང་ཆུབ་ལམ་རིམ་གྱི་ཉམས་ལེན་མདོར་བསྡུས་པ་ལས། ཡིན་ལུགས་ཕུ་ཐག་ཆོད་པའི་
ཤེས་རབ་དེ། །གཡོ་མེད་ཞི་གནས་རྟ་ལ་བསྐྱོན་ནས་ནི། །མཐའ་བྲེལ་དབུ་མའི་རིགས་པའི་མཚོན་རྣོན་
གྱིས། །མཐར་འཛིན་དམིགས་གཏད་ཐམས་ཅད་འཇིགས་བྱེད་པའི། །ཚུལ་བཞིན་དཔྱོད་པའི་ཡངས་
པའི་ཤེས་རབ་ཀྱིས། །དེ་ཉིད་རྟོགས་པའི་བློ་གྲོས་རྒྱས་པར་མཛད། །ཅེས་གསུངས་པའི་ཕྱིར་རོ། །
གསུམ་པ་ལྟ་བ་དེ་ཉིད་གཞན་ལ་བསྟན་པའི་ཚུལ་ནི། སྤྱིར་ཐེག་པ་ཆེན་པོའི་གསུང་རབ་རྣམས་

ལས་འབྱུང་བ་ལྟར། དབུ་མའི་ལྟ་བ་བསྟན་པའི་སྣོད་ལ་གསུམ་སྟེ། ཕྱི་ནང་གི་དངོས་སྨྲ་བའི་གྲུབ་
མཐའ་གང་རུང་ཁས་ལེན་པ་ཞིག་དང་། དང་པོ་ཉིད་ནས་གྲུབ་མཐའ་གཞན་ལ་མ་ཞུགས་པར་བློ་རིམ་
གྱིས་སྦྱངས་པ་ཞིག་དང་། བློ་མ་སྦྱངས་ཀྱང་སྔོན་གོམས་པའི་ཐེག་ཆེན་གྱི་རིགས་སད་པའི་རྟགས་མཚན་
ཡོད་པའོ། །དེ་དག་ལ་ཇི་ལྟར་བསྟན་ཚུལ་ཡང་། དང་པོ་ལ་ནི། དབུ་ཚད་ཀྱི་གཞུང་ནས་འབྱུང་བའི་
རིགས་པ་སྤྱི་དང་། དབུ་མའི་གཏན་ཚིགས་ཆེན་པོ་ལྔ། ཁྱད་པར་དུ་རྒྱུ་མཚན་མཚུངས་པའི་མགོ་སྙོམས།
སྒྲུབ་བྱེད་བསྒྲུབ་བྱ་དང་མཚུངས་པའི་མ་གྲུབ་པ། འགལ་བར་བརྗོད་པའི་ཐལ་འགྱུར། གཞན་ལ་
གྲགས་ཀྱི་རྗེས་དཔག་སྟེ། ཐལ་འགྱུར་གྱི་གཏན་ཚིགས་བཞི་པོ་རྣམས་ཀྱིས། ཕ་རོལ་པོའི་ལོག་རྟོག་
བཙན་ཐབས་སུ་གཞོམས་ནས། དབུ་མའི་ལྟ་བ་བསྟན་པ་ལྟ་བུ་སྟེ། དབུ་མའི་གཞུང་ལུགས་རྣམས་
ལས་འབྱུང་བ་ལྟར་རོ། །གཉིས་པ་ལས་དང་པོ་པ་ལ་ནི། དལ་འབྱོར་རྙེད་དཀའ་སོགས་ཀྱིས་བློ་རིམ་
གྱིས་སྦྱངས་མཐར། རིགས་པའི་སྒོ་ནས་དབུ་མའི་ལྟ་བ་བསྟན་པ་སྟེ། སྤྱོད་འཇུག་གི་ཁྲིད་ཚུལ་ལྟ་
བུའོ། །
གསུམ་པ་ལ་ནི། ཐོག་མར་ཉིད་ནས་དབུ་མའི་ལྟ་བ་བསྟན་པར་བྱ་སྟེ། མདོ་སྡེ་ས་བཅུ་པའི་
ལུང་དོན་ལྟར། རིན་ཆེན་ཕྲེང་བ་དང་། དབུ་མ་འཇུག་པ་སོགས་ལས་གསུངས་པ་ལྟ་བུའོ། །བསྟན་
ཚུལ་ནི། གཞུང་ནས་འབྱུང་བའི་ལུང་རིགས་ཀྱིས་གྲུབ་སྟེ། ཆོས་གང་ཞིག་རང་གི་ངོ་བོར་གྲུབ་ན།
གྲུབ་ཚུལ་འདི་ལས་མ་འདས་སོ་ཞེས་པའི་སྒོ་ནས་བསྟེན་ཏོ། །དེ་ལྟ་བུའི་དོན་དམ་གྱི་ལྟ་བ་སྤྲོས་བྲལ་
དེ་ཉིད་ནི། ཤེས་རབ་ཡེ་ཤེས་ཀྱི་ཚོགས་དང་། ཀུན་རྫོབ་ཀྱི་སྤྱོད་པ་སྟོང་ཉིད་སྙིང་རྗེའི་སྙིང་པོ་ཅན་གྱི་
སྦྱིན་སོགས་ནི། ཐབས་བསོད་ནམས་ཀྱི་ཚོགས་ཏེ། ཚོགས་གཉིས་ཀྱི་ཉམས་ལེན་མཐར་ཕྱིར་པ་ན།
འབྲས་བུ་ཡང་། དབུ་མ་འཇུག་པར། ཤེས་བྱའི་བུད་ཤིང་སྐམ་པོ་མ་ལུས་པ། །བསྲེགས་པས་ཞི་སྟེ་
རྒྱལ་རྣམས་ཆོས་སྐུ་ཉིད། །དེ་ཚེ་སྐྱེ་བ་མེད་ཅིང་འགག་མེད་པར། །སེམས་འགག་པ་སྟེ་སྐུ་ཡིས་མངོན་
སུམ་མཛད། །ཅེས་དང་། ཞི་སྐུ་དཔག་བསམ་ཤིང་ལྟར་གསལ་གྱུར་ཅིང་། །ཡིད་བཞིན་ནོར་བུ་ཇི་
བཞིན་རྣམ་མི་རྟོག །འགྲོ་གྲོལ་བར་དུ་འཇིག་རྟེན་འབྱོར་སླད་རྟག །འདི་ནི་སྤྲོས་དང་བྲལ་ལ་སྣང་

བའང་འགྱུར། །ཞེས་གསུངས་པ་ལྟར་མངོན་དུ་འགྱུར་རོ། །དྲང་ངེས་གསུང་རབ་ཀུན་གྱི་སྙིང་པོའི་
བཅུད། །ཡབ་མེས་གྲུབ་པ་མཐའ་དག་གཤེགས་པའི་ཤུལ། །རྒྱ་བོད་མཁས་པ་ཡོངས་ཀྱི་དགོངས་
པའི་བབས། །འདི་ལས་གཞན་དུ་གྱུར་ལྟ་ག་ལ་ཞིག་།འཇིག་རྟེན་ཁམས་སྟོང་ངས་གསུངས་མདོ་
རྣམས་ནི། །ཡི་གེ་ཐ་དད་གྱུར་ཀྱང་དོན་གཅིག་ནི། །ཆོས་རྣམས་ཀུན་གྱི་བདག་མེད་འདི་ཡིན་ཞེས། །
དྲང་སྲོང་མཆོག་དེས་འདོམས་པའང་འདི་ཉིད་ཡིན། །འོན་ཀྱང་གདུལ་བྱའི་ཁམས་དབང་སྣ་ཚོགས་
ཀྱིས། །གང་ལ་གང་འདུལ་ཐེག་པའི་ཐབས་ཚུལ་ལས། །དྲང་ངེས་དགོངས་དང་ལྡེམ་དགོངས་ལ་
སོགས་པ། །སངས་རྒྱས་གསུང་ལའང་གནས་སྐབས་ཐ་དད་བཞུགས། །དེ་བཞིན་འཕགས་པའི་ཡུལ་
དང་གངས་ལྗོངས་ཀྱི། །མཁས་གྲུབ་གོང་མ་འགའ་ལའང་གནས་སྐབས་སུ། །གདུལ་འོས་ཁམས་
དང་སྔོན་སྨོན་ཐུགས་བསྐྱེད་ཀྱིས། །ཐུན་མིན་ཐབས་ཀྱི་ཁྱད་པར་སོ་སོར་མཆིས། །ཡིན་ཡང་ཐེག་པ་
སྣ་ཚོགས་ཐབས་ཚུལ་གྱིས། །འགྲོ་བའི་དོན་ལ་རྟོག་པ་ཐ་དད་ཀྱང་། །གཞི་ལམ་འབྲས་བུའི་གནད་
རྣམས་མ་ལུས་པ། །ཡང་དག་གཅིག་ཏུ་གྱུར་ལ་དག་སྣང་སྦྱོངས། །དེ་ཕྱིར་ལྟ་བའི་གསལ་བྱེད་ཡིག་
ཆུང་འདིར། །དགག་སྒྲུབ་སྒྱུ་མའི་གཡུལ་འབྱེད་སྔོན་བྱོན་གྱི། །མཁས་པའི་རྣམ་ཐར་མཆིས་མོད་
སྙིགས་དུས་འདིར། །དགོས་པ་ཆུང་ཞིང་མི་ཤེས་བཏང་སྙོམས་བཞོག །འདི་ལ་འགལ་འཁྲུལ་སྒོ་གསུམ་
ཉེས་སྤྱོད་དང་། །ལྷན་ཅིག་བླ་མ་མཆོག་གསུམ་སྤྱན་སྔར་བཤགས། །ལེགས་ཆ་སྲིད་ཚེ་དུས་གསུམ་
དགེ་བསགས་བཅས། །བླ་མའི་དགོངས་རྫོགས་གཞན་ཕྱིར་བྱང་ཆེན་བསྔོ།། །།་
་དེ་ལྟར་ན། ། ཐེག་པ་སྣ་ཚོགས་ཀྱི་ལྟ་བ་གསལ་བྱེད་ཀྱི་ཡིག་ཆུང་རབ་རིབ་མུན་སེལ་ཞེས་བྱ་
བ་མདོར་བསྡུས་འདི་ནི། རང་རྒྱ་གར་དུ་སླེབས་ནས་ད་ལྟའི་བར། ཕྱི་མི་འགའ་རེས། ཆོས་ལུགས་
ཀྱི་ལྟ་བའི་གནད་དོན་སྤྱི་དང་། བྱེ་བྲག་ཏུ་ས་སྐྱ་པའི་ལྟ་བ་དེ་ཅི་འདྲ་རེད་ཟེར་ནས་གནད་འདྲི་བྱེད་མཁན་
ཡང་ཡང་བྱུང་བས་རྐྱེན་བྱས་ཏེ། རྫོང་སར་ཁམས་བྱེའི་མཁན་ཆེན་དབོན་སྟོད་མཁྱེན་རབ་དང་། མདོ་
སྲིབ་པ་ཐུབ་བསྟན་རྒྱལ་མཚན་ཡབ་སྲས་སོགས་ཡོངས་འཛིན་དུ་མའི་ཞབས་རྡུལ་ལ་རེག་པའི་བྱ་
བཏང་མདོ་སྲིབ་པ་ངག་དབང་ཀུན་དགའ་དབང་ཕྱུག་གིས། །བོད་རྒྱལ་ལོ། ༢༡༡༧རབ་བྱུང་༡༧

རང་ལོ་༧༡ ཟིན་པའི་ལྕགས་ལུག་ཆུ་སྟོད་ཟླ་བའི་ཡར་ཚེས་ལ། བྷིར་རྫོང་སར་སློབ་གྲྭར་བྲིས་པར་
དགེ་ལེགས་སུ་གྱུར་ཅིག །ཡི་གེ་པ་ནི་འཇམ་དབྱངས་ཀུན་བཟང་ངོ་། །ཐུབ་དབང་བསྟན་པའི་སྒྲོན་མེ་ས་
གསུམ་གྱི། །འགྲོ་བའི་མིག་གཅིག་དཔལ་ལྡན་བླ་མ་མཆོག །ཞབས་པད་སྲིད་མཐར་བརྟན་ཅིང་ཕྲིན་ལས་རྒྱས། །ཐུགས་ཀྱི་
བཞེད་དོན་མ་ལུས་འགྲུབ་པར་ཤོག །འགྲོ་བའི་སྡུག་བསྔལ་སྨན་གཅིག་པུ། །བདེ་བ་ཐམས་ཅད་འབྱུང་བའི་གནས། །བསྟན་
པ་རྙེད་དང་བཀུར་སྟི་དང་། །བཅས་ཏེ་ཡུན་རིང་གནས་གྱུར་ཅིག །ཤྲཱི་མངྒ་ལཾ། ་

༄༅། །དམ་པའི་ཆོས་ཉན་པར་བསྐུལ་བ།
ཐམས་ཅད་མཁྱེན་པ་ལ་ཕྱག་འཚལ་ལོ། །ཁམས་གསུམ་གྱི་འགྲོ་བ་མཐའ་དག་ལ་ཕན་པ་
མཛད་པ་གཅིག་པུ་དེ་ཡི་གསུང་རབས་གུས་པས་མཉན་པར་བྱ་བ། བླ་ན་མེད་པའི་སྟོན་པས་བསྐལ་བ་
གྲངས་མེད་པ་དུ་མར་ཐུགས་རྗེ་ཆེན་པོ་གོམས་ནས་རྣམ་པ་ཐམས་ཅད་མཁྱེན་པའི་ཡེ་ཤེས་མངོན་
དུ་མཛད་པའི་དགོས་པ་ནི་ཕན་པ་དང་བདེ་བའི་ལམ་མ་མཐོང་བའི་ལོང་བ་ལྟ་བུའི་འགྲོ་བ་རྣམས་
ལ་མངོན་པར་མཐོ་བ་དང་ངེས་པར་ལེགས་པའི་ལམ་གྱི་བཀའ་མཆིད་གནང་ནས་བློ་གྲོས་ཀྱི་མིག་
སྦྱིན་པའི་ཆེད་དུ་ཡིན་པས་ད་ལྟའི་འགྲོ་བར་སངས་རྒྱས་དངོས་སུ་མཇལ་བའི་སྐལ་བ་མ་བྱུང་ཡང་
སངས་རྒྱས་ཀྱིས་གསུངས་པའི་ཆོས་ལ་དད་པ་ཡོད་པ་རྣམས་ཀྱིས་ཀྱང་སངས་རྒྱས་ཀྱི་གསུང་གུས་
པ་དང་བཅས་པས་ཉན་ནས་བློ་གྲོས་ཀྱི་མིག་བསྒྲུབས་ཏེ་རང་ཉིད་ཡང་དག་པའི་ལམ་ལ་གཞོལ་ཞིང་
གཞན་དག་ཀྱང་ལམ་དེར་འཁྲིད་པ་ལྷུར་ལེན་ནི་བླ་ན་མེད་པའི་བྱ་བ་ལ་ལགས་སོ། །
མདོ་སྡེ་དུ་མ་ལས། འཇིག་རྟེན་གྱི་ཁམས་རིན་པོ་ཆེ་སྣ་བདུན་གྱིས་བསྐང་སྟེ་དཀོན་མཆོག་
གསུམ་ལ་ཕུལ་བ་ལས་སངས་རྒྱས་ཀྱི་ཆོས་ཚིག་བཞི་གཅིག་བཤད་པ་དང་ཉན་པ་བསོད་ནམས་
ཆེ་བ་རྒྱུ་མཚན་དང་བཅས་པ་གསུངས། དེའི་རྒྱུ་མཚན་ཡང་ལོངས་སྤྱོད་ཕུལ་ལ་བ་འཁོར་བའི་ཕུན་
སུམ་ཚོགས་པའི་རྒྱུ་ཡིན། ཆོས་བཤད་ཉན་ནི་འཕགས་པའི་ཆོས་ཀྱི་རྒྱུ་ཡིན་པའི་ཕྱིར་རོ། །དེའང་
དཔེར་མཚོན་ན། སྙིང་རྗེ་ཆེན་པོ་པདྨ་དཀར་པོ་ལས། གང་གིས་དེ་བཞིན་གཤེགས་པ་སྟོང་གསུམ་
གང་བ་དེ་སྙེད་ཅིག་བསྐལ་བ་གངྒའི་བྱེ་མ་སྙེད་དེ་སྙེད་དུ་བཞུགས་པ་ལ་བསྟི་སྟང་བྱས། བླ་མར་
བྱས། རིམ་གྲོར་བྱས། མཆོད་པ་བྱས་པ་དང་། ཡོངས་སུ་མྱ་ངན་ལས་འདས་པ་རྣམས་ཀྱི་མཆོད་
རྟེན་ལ་དེ་ལྟ་བུའི་བསྟི་སྟང་བྱས་པའི་བསོད་ནམས་བསྐྱེད་པ་བས། ཞེས་པ་ནས། གང་གིས་ཆོས་
ཐམས་ཅད་མི་རྟག་པའམ། སྡུག་བསྔལ་བའམ། སྟོང་པའམ། བདག་མེད་པའོ་ཞེས་ལེགས་པར་གསུངས་

པའི་ཆོས་ལ་ཡང་དག་པར་ཞུགས་ཤིང་ཚིག་ཏུ་སྨྲ་ན། ཀུན་དགའ་བོ་འདི་ནི་དེ་བས་ཆེས་བསོད་ནམས་
མང་དུ་བསྐྱེད་དོ། །ཞེས་དང་། ་
དེ་ཅིའི་ཕྱིར་ཞེ་ན། ཀུན་དགའ་བོ། འདི་ལྟར་དེ་ལས་གཞན་པའི་སྦྱིན་པ་རྣམས་ནི་ཟག་པ་
དང་བཅས་ཤིང་ཉོན་མོངས་པ་དང་བཅས་པ་སྟེ། འཁོར་བར་རྒྱུ་བ་ཡིན་ལ། ཀུན་དགའ་བོ། བསྐལ་
བ་གྲངས་མེད་པ་བྱེ་བར་བསྒྲུབས་པའི་ཆོས་དཀོན་མཆོག་གི་མཛོད་ཟང་ཟིང་མེད་པ་བླ་ན་མེད་པ་
འདིས་ནི་འཁོར་བའི་རྒྱུན་གཅོད་པར་འགྱུར་བའི་ཕྱིར་རོ། ། ་
ཀུན་དགའ་བོ། ཆོས་དཀོན་མཆོག་བླ་ན་མེད་པ་འདི་ཐོས་ན་སེམས་ཅན་སྐྱེ་བའི་ཆོས་ཅན་
རྣམས་སྐྱེ་བ་ལས་ཡོངས་སུ་ཐར་བར་འགྱུར་རོ། །སེམས་ཅན་ན་བའི་ཆོས་ཅན་དང་། འཆི་བའི་ཆོས་
ཅན་དང་། མྱ་ངན་དང་། སྨྲེ་ངག་འདོན་པ་དང་། སྡུག་བསྔལ་བ་དང་། ཡིད་མི་བདེ་བ་དང་། འཁྲུག་
པའི་ཆོས་ཅན་རྣམས་འཁྲུག་པའི་བར་ལས་ཡོངས་སུ་ཐར་བར་འགྱུར་རོ། །
ཀུན་དགའ་བོ། དོན་གྱི་གཞི་འདི་མཐོང་ནས་གང་ཆོས་གུས་པར་འཆད་པ་དང་། གང་ཆོས་
གུས་པར་ཉན་པ་གཉིས་ནི་བསོད་ནམས་མང་དུ་བསྐྱེད་དོ། །ཞེས་ང་སྨྲའོ་ཞེས་དང་།
ཀུན་དགའ་བོ། དགེ་སློང་དོན་དུ་གཉེར་བ་རྣམས་ལ་ཆོས་གུས་པར་འཆད་ཅིང་། དེའང་
གུས་པར་ཉན་ནོ། ཀུན་དགའ་བོ་དེ་གཉིས་ཀའང་བསོད་ནམས་རྒྱ་ཆེར་བསྐྱེད་ཅིང་། བསོད་ནམས་
ཚད་མེད་གྲངས་མེད་པར་བསྐྱེད་དོ། །ཞེས་གསུངས།
འཁོར་བ་སྤངས་པ་དང་མི་སྤོང་བ་ནི། སངས་རྒྱས་ཀྱི་ཆོས་ཉན་པ་ཡོད་མེད་ལ་རག་ལས་ཏེ། །
སློབ་དཔོན་འཕགས་པ་ལྷས། ཉན་པོ་མཉན་བྱ་འཆད་པོ་རྣམས། །འབྱུང་བ་ཤིན་ཏུ་རྙེད་དཀའ་སྟེ། །
དེ་ཕྱིར་མདོར་ན་འཁོར་བ་ནི། །མཐའ་མེད་མ་ཡིན་མཐའ་ཡོད་མིན། །ཞེས་གསུངས།
དེའི་དོན་ནི། ཆོས་ཉན་པ་པོ་དལ་འབྱོར་གྱི་ལུས་ཐོབ་པ་དང་། མཉན་བྱ་སངས་རྒྱས་ཀྱི་
གསུང་དང་། འཆད་པ་པོ་དགེ་བའི་བཤེས་གཉེན་རྣམས་འབྱུང་བ་དཀའ་སྟེ། དེ་གསུམ་ཚོགས་ནས་
ཆོས་ཉན་པ་བྱུང་ན་སྤང་བར་འགྱུར་བས་འཁོར་བ་མཐའ་མེད་མ་ཡིན། མ་བྱུང་ན་སྤང་མི་ནུས་པས་

མཐའ་ཡོད་མ་ཡིན་ཞེས་པའོ། །།
མདོ་ལས། ངལ་བར་གྱུར་ལ་དཔག་ཚད་རིང་། །གཉིད་མེད་པ་ལ་མཚན་མོ་རིང་། །དམ་
པའི་ཆོས་ནི་མི་ཤེས་པའི། །བྱིས་པ་རྣམས་ལ་འཁོར་བ་རིང་། །ཞེས་གསུངས། ་
འཁོར་བ་སྤོང་བའི་ལམ་སངས་རྒྱས་ཀྱི་ཆོས་ཁོ་ནར་ངེས་པའི་རྒྱུ་མཚན་གང་ཡིན་སྙམ་ན།
གཞན་ལས་འཁོར་བ་སྡུག་བསྔལ་དུ་བལྟ་བ། ཆགས་སོགས་སྐྱོན་དུ་ཤེས་ན། ལས་སྤོང་བ། དཀའ་
བ་སྤྱོད་པ། བརྟུལ་ཞུགས་སྣ་ཚོགས་བླངས་པ་ལ་སོགས་པ་ཇི་སྙེད་བཤད་པ་རྣམས་ཀྱིས་འཁོར་བའི་
རྩ་བ་ལ་གནོད་མི་ནུས་པས་འཁོར་བ་ལྡོག་མི་ནུས། འཁོར་བའི་རྩ་བ་བདག་འཛིན་ཡིན་ཞིང་དེའི་
གཉེན་པོ་བདག་མེད་རྟོགས་པའི་ཤེས་རབ་ཡིན། དེའི་རྟོགས་བྱ་བདག་མེད་པ་ནི་སྟོན་པ་སངས་
རྒྱས་ཁོ་ནས་གསུངས་པར་མ་ཟད་ཐར་པ་དང་ཐམས་ཅད་མཁྱེན་པ་ཐོབ་པའི་ཐབས་རྒྱ་ཆེ་བ་དེ་
རྣམས་ཀྱང་ཐམས་ཅད་མཁྱེན་པ་ཁོ་ནས་གསུངས་པའི་ཕྱིར་རོ། ། ་
་དེས་ན་དབྱིག་གཉེན་གྱིས། ཐུབ་པའི་གསུང་ནི་རྙེད་དཀའ་སྟེ། །དེ་མེད་པར་ནི་ཐར་པ་
མེད། །ཐར་པ་འདོད་པ་རྣམས་ཀྱིས་ནི། །དེ་ཕྱིར་གུས་པས་མཉན་པར་བྱ། །ཞེས་གསུངས།
ཡང་དབྱིག་གཉེན་གྱིས་མཛོད་ལས། ཐེག་པ་གསུམ་གྱི་ལམ་གྱི་མངོན་རྟོགས་མདོར་བསྟན་
པའི་ཆེད་དུ། ཚུལ་གནས་ཐོས་དང་བསམ་ལྡན་པས། །བསྒོམ་པ་ལ་ནི་རབ་ཏུ་སྦྱོར། །ཞེས་ཐེག་པ་
གསུམ་ཀའི་ལམ་ལ་ཐོག་མར་རྣམ་པར་མི་གཡེང་བའི་རྒྱུ་ཚུལ་ཁྲིམས། དེ་ནས་མི་རྨོངས་པའི་རྒྱུ་
ཐོས་པ། དེ་ནས་གཏན་ལ་འབེབས་པའི་རྒྱུ་བསམ་པ། དེ་ནས་ཉོན་མོངས་དང་བྲལ་བའི་རྒྱུ་བསྒོམ་
པ་སྟེ་བཞི་ཚང་དགོས་པར་གསུངས། 
མདོ་སྡེ་རྒྱན་ལས་ཀྱང་། གལ་ཏེ་ཐོས་པ་ཙམ་གྱིས་དོན་མཐོང་འགྱུར་ན་སྒོམ་པ་དོན་མེད་
འགྱུར། །གལ་ཏེ་མ་ཐོས་པར་ཡང་བསྒོམ་འཇུག་འགྱུར་ན་བསྟན་པ་དོན་མེད་འགྱུར། །ཞེས་ཐོས་
པ་དང་སྒོམ་པ་གཉིས་ཀ་དོན་དང་བཅས་པ་ཡིན་མོད། གཞན་གལ་ཏེ་ཐོས་པ་ཙམ་གྱིས་དོན་རྟོགས་ན་
སྒོམ་པ་དོན་མེད་པ་དང་། ཐོས་པ་མེད་པར་སྒོམ་པས་ཆོག་ནི་སངས་རྒྱས་ཀྱིས་ཆོས་གསུངས་པ་

དོན་མེད་པའི་སྐྱོན་དུ་འགྱུར་རོ་ཞེས་གསུངས།
འདུལ་བ་ལས། སྡེ་སྣོད་འཛིན་པ་མ་ཡིན་པ་རི་ཁྲོད་དུ་མི་བསྒོམ་པར་གསུངས། ཡང་ཚད་
མའི་གཞུང་ལས། ཐོབ་པ་འཇུག་པ་སྔོན་འགྲོ་ཅན། །འཇུག་པ་ཤེས་པ་སྔོན་འགྲོ་ཅན། །ཞེས་
འབྲས་བུ་ཐོབ་པ་ནི། དེའི་རྒྱུ་ལམ་ལ་འཇུག་པ་སྔོན་དུ་འགྲོ་བ་ཅན་ཡིན་པར་གསུངས།
༈ རྫོགས་པའི་བྱང་ཆུབ་ཐོབ་པ་ལ་ནི་མང་དུ་ཐོས་དགོས་ཏེ། མདོ་ལས། དེའི་ཕྱིར་དེ་བཞིན་
གཤེགས་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ནི་མང་དུ་ཐོས་པ་ལ་རག་ལས་
པར་བསྟན་པ་ཡིན་ནོ། །ཞེས་གསུངས་པ་དང་། སྤྱོད་འཇུག་ལས། རྒྱལ་སྲས་རྣམས་ཀྱིས་མི་སློབ་
པ༑ ༑དེ་ནི་གང་ཡང་ཡོད་མ་ཡིན། །ཞེས་གསུངས།
འགའ་ཞིག་ཆོས་གཞན་ལ་བཤད་པ་ལ་ཐོས་པ་དགོས་མོད། རང་གིས་ཉམས་སུ་ལེན་པ་ལ་
ཐོས་པ་མི་དགོས་སོ་ཞེས་སྨྲ་བ་ནི་རང་དང་གཞན་བསྟན་པ་ལ་འཇུག་པའི་གེགས་བླ་ན་མེད་པ་
ཡིན་ཏེ། མ་ཐོས་ན་སངས་རྒྱས་ཀྱིས་གསུངས་པའི་ཆོས་གང་ཡང་མི་ཤེས་པས་ཅི་ཞིག་ཉམས་སུ་
ལེན། དོན་གང་ཡང་མི་ཤེས་བཞིན་དུ་གཞན་གྱི་ལད་མོའི་ཚུལ་དུ་ལུས་ངག་དགེ་བ་ལ་བརྩོན་ཡང་
དོན་དུ་འགྱུར་བ་ཤིན་ཏུ་དཀའ་སྟེ། སྤྱོད་འཇུག་ལས། ནད་ཀྱིས་དཀྲུགས་པའི་མི་དག་ནི། །ལས་
རྣམས་ཀུན་ལ་མཐུ་མེད་ལྟར། །དེ་བཞིན་རྨོངས་པས་སེམས་དཀྲུགས་ན། །ཆོས་རྣམས་ཀུན་ལ་
མཐུ་མེད་དོ། །ཞེས་གསུངས་པ་བཞིན་ནོ། ། ་
ཁ་ཅིག་བསྒོམ་པས་ཆོག་གི་ཐོས་པ་མི་དགོས་སོ་ཞེས་སྨྲ་བ་ཡང་ཐོས་བསམ་གཉིས་བསྒོམ་
པའི་རྒྱུ་ཚོགས་ཡིན་པ་མ་ཤེས་པ་སྟེ་ཐོས་བསམ་བསྒོམ་གསུམ་གྱི་ཤེས་རབ་གསུམ་སྔ་མ་ལ་མ་
བརྟེན་པར་ཕྱི་མ་མི་འབྱུང་སྟེ། རྒྱུ་མེད་པའི་འབྲས་བུ་མི་སྲིད་པའི་ཕྱིར་རོ། །དེ་སྐད་དུ། ཀ་མ་ལ་ཤཱི་
ལས་བསྒོམ་རིམ་ལས། ལྷག་མཐོང་གི་ཚོགས་གང་ཞེ་ན། མང་དུ་ཐོས་པ་ཡོངས་སུ་བཙལ་བ་དང་།
ཚུལ་བཞིན་དུ་སེམས་པ་དང་། ཞེས་བྱ་བ་ལ་སོགས་པ་གསུངས་སོ། །
དེང་དུས་ཀྱི་མང་པོ་དག་མདོ་སྡེ་རང་གི་བལྟས་པས་ཆོག་གི་དགེ་བའི་བཤེས་གཉེན་ལས་

ཐོས་པ་མི་དགོས་པར་བསམ་པ་ཡང་ནོར་བ་ཡིན་ཏེ། སློབ་དཔོན་མཁས་ལ་མ་བསྟེན་པར་བདེ་བར་
གཤེགས་པའི་དགོངས་པ་ཟབ་མོ་ཤིན་ཏུ་རྟོགས་པར་དཀའ་བའི་ཕྱིར་དང་། སྡུད་པ་ལས། སངས་
རྒྱས་ཆོས་རྣམས་དགེ་བའི་བཤེས་ལ་བསྟེན་ཏོ་ཞེས། །ཡོན་ཏན་ཀུན་གྱི་མཆོག་མངའ་རྒྱལ་བས་དེ་
སྐད་གསུངས། །ཞེས་སོགས་མདོ་དུ་མ་ལས་བསྟེན་པའི་ཕན་ཡོན་དང་མ་བསྟེན་པའི་ཉེས་དམིགས་ཀྱི་
སྒོ་ནས་དགེ་བའི་བཤེས་གཉེན་བསྟེན་དགོས་པ་ཁོ་ནར་གསུངས་པའི་ཕྱིར་རོ། །གཞན་དུ་སྲོག་གི་
ཕྱིར་ཡང་དགེ་བའི་བཤེས་གཉེན་མི་གཏང་བར་གསུངས་པ་དང་། དེ་བཞིན་གཤེགས་པ་ལ་གུས་
པར་བྱ་བ་བཞིན་དུ་གང་ལས་ཆོས་ཐོས་པའི་དགེ་བའི་བཤེས་གཉེན་ལ་གུས་པར་བྱ་བར་གསུངས་
པ་རྣམས་དང་འགལ་ཞིང་། སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་ཆོས་སྟོན་པ་དོན་
མེད་པར་འགྱུར་བ་ཡིན་ནོ། །
ཡང་། ་ཁ་ཏོན་དང་བཟླས་བརྗོད་ཙམ་གྱིས་དོན་འགྲུབ་པར་སེམས་པ་མང་པོ་ཡོད་པ་རྣམས་
ཀྱིས་མིའི་ལུས་དོན་ཡོད་པར་བྱེད་པའི་ཐབས་ཀྱི་སྙིང་པོ་གང་ཡིན་ད་དུང་བསླབ་པར་བྱ་འོས་ཏེ།
དཀའ་ཐུབ་སྙིང་པོར་བྱེད་པ་གཅེར་བུ་པའི་ལུགས་དང་། འདོན་པ་སྙིང་པོར་བྱེད་པ་བྲམ་ཟེ་རྣམས་
ཀྱི་ལུགས་དང་། ལྷག་པའི་ཚུལ་ཁྲིམས་ལ་གནས་ནས་ཐོས་བསམ་སྔོན་དུ་སོང་བའི་བསྒོམ་པ་སྙིང་
པོར་བྱེད་པ་སངས་རྒྱས་ཀྱི་ལུགས་ཡིན་པར་གསུངས་པའི་ཕྱིར་རོ། །
མི་རྣམས་ཀྱིས་བྱ་སྤྱོད་ཐམས་ཅད་ཀྱི་དམིགས་ཡུལ་ནི། གནོད་པ་དང་། སྡུག་བསྔལ་མེད་
པ་དང་། ཕན་པ་དང་བདེ་བ་ཐོབ་པ་དེ་ཡིན། དམིགས་ཡུལ་དེ་ཐབས་ལམ་གཞན་གྱིས་ཕྱོགས་རེ་
ཙམ་ལས་གྲུབ་མི་ནུས། སངས་རྒྱས་ཀྱི་ཆོས་ཀྱིས་གནོད་པ་དང་སྡུག་བསྔལ་མ་ལུས་པ་རྒྱུན་གཅོད་
ཅིང་། གནས་སྐབས་ཀྱི་བདེ་བ་མཐོ་རིས་ཀྱི་ཕུན་སུམ་ཚོགས་པ་དང་། མཐར་ཐུག་གི་ཕན་པ་ཐར་
པ་དང་ཐམས་ཅད་མཁྱེན་པ་རྣམས་སྒྲུབ་ནུས་པས། ཞི་བ་ལྷས། འགྲོ་བའི་སྡུག་བསྔལ་སྨན་གཅིག་
པོ་༑ ༑བདེ་བ་ཐམས་ཅད་འབྱུང་བའི་གནས། །བསྟན་པ་རྙེད་དང་བཀུར་བསྟི་དང་། །བཅས་ཏེ་ཡུན་
རིང་གནས་གྱུར་ཅིག །ཅེས་འགྲོ་བ་ཐམས་ཅད་ཀྱི་ར་བའི་ཡོལ་གོ་མ་ལུས་པ་མྱུར་པོར་འགེངས་

པའི་སྐྱོབ་པ་བླ་ན་མེད་པ་རྒྱལ་བས་གསུངས་པའི་དམ་པའི་ཆོས་འཇིག་རྟེན་དུ་ཡུན་རིང་དུ་གནས་
པའི་སྨོན་ལམ་མཛད། དཔལ་ཕྲེང་སེངྒེའི་སྒྲའི་མདོ་ལས། སྨོན་ལམ་ཐམས་ཅད་སྨོན་ལམ་གཅིག་ཏུ་འདུས་ཏེ།
གཅིག་པོ་གང་ཞེ་ན། དམ་པའི་ཆོས་འཛིན་པར་གྱུར་ཅིག་ཅེས་པའོ་གསུངས། ནམ་མཁའ་མཛོད་
ཀྱི་མདོ་ལས། བྱམས་པ། བཞི་པོ་དེ་དག་ནི་བྱང་ཆུབ་སེམས་དཔའི་ལས་ཏེ། བཞི་གང་ཞེ་ན། འདི་
ལྟ་སྟེ། བདུད་དང་ཉོན་མོངས་པ་ཐམས་ཅད་ཚར་བཅད་པ་དང་། ཕས་ཀྱི་རྒོལ་བ་ཐམས་ཅད་ཆོས་
དང་མཐུན་པས་ཟིལ་གྱིས་མནན་པ་དང་། སེམས་ཅན་ཡོངས་སུ་སྨིན་པར་བྱ་བ་དང་། དམ་པའི་
ཆོས་ཡོངས་སུ་བཟུང་བ་སྟེ། ཞེས་པ་ནས། ལས་བཞི་པོ་དེ་དག་ལས་གཅིག་གིས་ཡོངས་སུ་བསྡུས་
སོ༑ ༑གཅིག་པོ་གང་ཞེ་ན། འདི་ལྟ་སྟེ། དམ་པའི་ཆོས་ཡོངས་སུ་འཛིན་པའོ། །ཞེས་དང་། བྱང་
ཆུབ་སེམས་དཔའ་ཆེན་པོ་བསོད་ནམས་ཀྱིས་བརྒྱན་པས་བཅོམ་ལྡན་འདས་ལ་གསོལ་བ། གང་
དག་དམ་པའི་ཆོས་འཛིན་པ་དང་བྲལ་བའི་དགེ་བའི་རྩ་བ་གཞན་ཐམས་ཅད་ནི་བདག་ལ་ཡུངས་
འབྲུ་ཙམ་དུ་གདའ་འོ། །
དམ་པའི་ཆོས་ཡོངས་སུ་འཛིན་པོའི་དགེ་བའི་རྩ་བ་ནི་ཕྱོགས་བཅུའི་ནམ་མཁའི་ཁམས་ཇི་
ལྟར་བ་བཞིན་དུ་བདག་འདུ་ཤེས་གནས་པར་གྱུར་ཏོ། །ཞེས་འབྱུང་བ་སོགས་མདོ་རྣམས་ལས། དམ་
པའི་ཆོས་འཛིན་པ་ལ་བསོད་ནམས་ཚད་མེད་པར་གསུངས། ཡང་འཁོར་རྣམས་ལོ་ང་མྱ་ངན་འདས་
པའི་རྗེས་སུ་དམ་པའི་ཆོས་འདི་ཁྱེད་རྣམས་ཀྱི་སྟོན་པ་ཡིན་པས་ཚིག་དང་དོན་མ་ཉམས་པར་
ཟུངས་ཤིག་ཅེས་དང་། ཀུན་དགའ་བོ། ཅི་ནས་ཀྱང་དམ་པའི་ཆོས་ཀྱི་ཚུལ་འདི་ཡིན་རིང་དུ་གནས་
པར་འགྱུར་བ་དང་། ལྷ་དང་མི་རྣམས་ལ་ཡངས་ཤིང་རྒྱ་ཆེ་བར་འགྱུར་བར་གྱིས་ཤིག་གསུངས། །
ཡང་འགའ་ཞིག་གིས་སངས་རྒྱས་ཀྱི་རིང་བསྲེལ་བཞུགས་པའི་མཆོད་རྟེན་རྒྱུ་རིན་པོ་ཆེ་།
འབའ་ཞིག་གིས་འཕང་འོག་མིན་དང་མཉམ་ཞིང་། རྒྱུར་སྟོང་གསུམ་གྱི་ཚད་དང་ལྡན་པ་ཞིག་བྱས་
ཏེ་བསྐལ་པའི་བར་དུ་མཆོད་པ་ཐམས་ཅད་ཀྱིས་མཆོད་པ་བས་གཞན་ཞིག་གིས་སེམས་ཅན་

གཅིག་བྱང་ཆུབ་མཆོག་ཏུ་སེམས་བསྐྱེད་པ་ལ་བཀོད་ན་བསོད་ནམས་སྔ་མ་ལས་མཆོག་ཏུ་གྱུར་
ཅིང་། བསོད་ནམས་ཆེས་མང་དུ་འགྱུར་བར་གསུངས་ཏེ། ཕྱི་མས་ནི་དམ་པའི་ཆོས་ཡུན་རིང་དུ་
གནས་པ་དང་། སངས་རྒྱས་ཀྱི་གདུང་རྒྱུན་མི་ཆད་པར་བྱས་པའི་ཕྱིར་རོ། །དེ་སྐད་དུ། བརྒྱ་པ་
ལས། རིན་ཆེན་རང་བཞིན་མཆོད་རྟེན་ནི། །འཇིག་རྟེན་སྙེད་མཐོ་འགས་བྱས་པ། །དེ་བས་སེམས་
ཅན་གཅིག་འདུལ་པོ། །མཆོག་ཏུ་བཀྲབས་པར་བརྗོད་པ་ཡིན། །ཞེས་གསུངས། །
འོ་ན་གཟུང་བྱ་དམ་པའི་ཆོས་གང་ཡིན། དེ་ཐབས་གང་གིས་འཛིན་སྙམ་ན། མངོན་པ་ལས།
སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་དོ། །དེ་འཛིན་བྱེད་པ་སྨྲ་
བྱེད་པ། །སྒྲུབ་པ་བྱེད་པ་ཁོ་ན་འོ། །ཞེས་སངས་རྒྱས་ཀྱི་ཆོས་ནི། ལུང་གི་ཆོས་སྡེ་སྣོད་གསུམ་དང་།
རྟོགས་པའི་ཆོས་བསླབ་པ་གསུམ་སྟེ་གཉིས་ཡིན། དེ་གཉིས་འཛིན་པའི་ཐབས་ནི། ལུང་གི་ཆོས་
མ་ནོར་བར་འཆད་པ་དང༌། རྟོགས་པའི་ཆོས་མ་ནོར་བར་ཉམས་སུ་ལེན་པ་གཉིས་ཡིན་གསུངས།
ཡང་དཀོན་མཆོག་གསུམ་ལ་སྐྱབས་སུ་འགྲོ་བ་མ་བླང་ན། འཁོར་བའི་སྡུག་བསྔལ་འདི་རྒྱུན་
ཆད་མི་ཐུབ། སྐྱབས་འགྲོའི་སྡོམ་པ་བླང་པ་ཙམ་གྱིས་ཀྱང་མི་འགྲུབ། སྐྱབས་འགྲོའི་བསླབ་བྱ་རྣམས་
བསྲུང་བ་དང་བསྒྲུབ་དགོས། སྐྱབས་འགྲོའི་བསྒྲུབ་པའི་བསླབ་བྱ་ལ། སྐྱེས་བུ་དམ་པ་དང་འགྲོགས་
པ༑ དམ་པའི་ཆོས་ཉན་པ། ཆོས་བཞིན་བསྒྲུབ་པ་དང་གསུམ་ཡིན།
དེའི་དོན་སྐྱེས་བུ་དམ་པ་ནི། སངས་རྒྱས་ཀྱིས་ཇི་ལྟར་གསུངས་པ་བཞིན་དུ་བཤད་ཅིང་ལག་
ཏུ་ལེན་པ་ཞིག་ལ་གསུངས། ཆོས་ཉན་པ་ནི། སངས་རྒྱས་ཀྱི་གསུང་ཡིན་ངེས་པའི་སྡེ་སྣོད་གསུམ་
དང་། སངས་རྒྱས་ཀྱི་བཀའ་དགོངས་པ་ཇི་ལྟ་བ་བཞིན་དུ་བཤད་པའི་བསྟན་བཅོས། བྱམས་པ་
དང་། ཐོགས་མེད་སྐུ་མཆེད། ཀླུ་སྒྲུབ། ཞི་བ་ལྷ་དང་། ཟླ་གྲགས་སོགས་ཀྱིས་མཛད་པ་རྣམས་
ཉན་པ་ཡིན། ཆོས་བཞིན་བསྒྲུབ་པ་ཞེས་པ་ནི། བཤད་པ་དང་། ཉམས་ལེན་ཐམས་ཅད་སངས་
རྒྱས་ཀྱི་གསུང་དང་མཐུན་པ་ཞིག་དགོས་པའི་དོན་ཡིན། ་
ཆོས་ཐོས་པའི་ཕན་ཡོན་སྲེད་མེད་ཀྱི་བུས་ཞུས་པའི་མདོ་ལས། རིགས་ཀྱི་བུ་ཐོས་པ་དང་

ལྡན་པ་ནི། ཤེས་རབ་འབྱུང་བར་འགྱུར་ཏེ། ཤེས་རབ་དང་ལྡན་པ་ནི་ཉོན་མོངས་པ་རབ་ཏུ་ཞི་བར་
འགྱུར་རོ། །ཉོན་མོངས་མེད་པ་ལ་བདུད་ཀྱིས་གླགས་མི་རྙེད་དོ། །ཞེས་སོགས་རྒྱས་པར་གསུངས་
སོ༑ ༑ །
ཡང་མདོ་ལས། དམ་པའི་ཆོས་ཉན་པ་ལ་ཕན་ཡོན་ལྔ་ཡོད་དེ། མ་ཐོས་པ་ཐོས་པར་འགྱུར་
བ་དང༌། ཐོས་པ་ཡོངས་སུ་བྱང་བར་འགྱུར་པ་དང་། སོམ་ཉི་སྤོང་བ་དང༌། ལྟ་བ་དྲང་བོར་བྱེད་པ།
ཤེས་རབ་ཀྱིས་དོན་དང་ཚིག་ཟབ་མོ་རྟོགས་པར་འགྱུར་བའོ། །
ཞེས་གསུངས་པའི་དོན་ཐམས་ཅད་བཤད་ན་མང་བར་འགྱུར་པས། དང་པོ་དོན་ཙམ་བཤད་
ན༑ སྔོན་ཐོག་མ་མེད་པའི་དུས་ནས་མ་ཐོས་པའི་ཕུང་པོ་ལྔ། ཁམས་བཅོ་བརྒྱད། སྐྱེ་མཆེད་བཅུ་
གཉིས། བདེན་པ་གཉིས། བདེན་པ་བཞི། འཁོར་བ་དང་ཐར་པ། ཐེག་པ་གསུམ་གྱི་ལམ། ལམ་
དེས་སྐྱོན་གང་སྤོང་བ། གནས་སྐབས་དང་མཐར་ཐུག་གི་འབྲས་བུ་གང་ཐོབ་པ་སོགས་གསར་དུ་
ཐོས་པར་འགྱུར་བའི་དོན་ཡིན། །
ཡང་མདོ་ལས། ཆོས་ཐོས་པའི་ཕན་ཡོན་བཞི་གསུངས་ཏེ། དང་པོ་གསུང་རབ་ཐོས་པས་
སངས་རྒྱས་ཀྱིས་གསུངས་པའི་བསླབ་པ་གསུམ་ཆོས་ཡིན་པ་དང་། སྟོན་པ་གཞན་གྱིས་བཤད་པའི་
ལམ་རྣམས་ཆོས་མ་ཡིན་པར་ཤེས་པར་འགྱུར་བས་ན། ཐོས་པས་ཆོས་རྣམས་ཤེས་པར་འགྱུར། །
ཞེས་གསུངས།
གཉིས་པ་ཐོས་པས་ཚུལ་ཁྲིམས་བླངས་ནས་སྡིག་པ་སྤོང་བས། ཐོས་པས་སྡིག་ལས་ལྡོག་
པར་འགྱུར། །ཞེས་གསུངས།
གསུམ་པ། ཐོས་པས་སེམས་ཀྱི་བསླབ་པ་ཐོབ་ནས་ཉོན་མོངས་པ་རགས་པ་སྤོང་བ་དང་།
ཐོས་པས་དོན་མེད་སྤོང་བར་འགྱུར། ཞེས་གསུངས།
བཞི་པ། ཐོས་པས་ཤེས་རབ་ཀྱི་བསླབ་པ་ཐོབ་ཅིང་དེས་ཉོན་མོངས་སྤངས་པས། ཐོས་
པས་མྱ་ངན་འདས་པ་ཐོབ། །ཅེས་གསུངས། དབྱིག་གཉེན་གྱིས། ཐོས་པའི་ཕན་ཡོན་མང་དུ་བཤད་

པའི་མཇུག་སྡུད་དུ། དེ་ལྟར་དམ་པའི་ཆོས་ཉན་པའི་དགོས་པ་རྣམས་ཀྱི་མཐའ་མེད་དེ། འདི་ཕྱོགས་
ཙམ་ཞིག་གོ་ཞེས་གསུངས། དེ་ནི་ཐུགས་མོད་དེ། ཐེག་པ་གསུམ་གྱི་ལམ་དང་འབྲས་བུ་མཐའ་
དག་ཐོས་པ་ལ་བརྟེན་ནས་འབྱུང་བའི་ཕྱིར་རོ། ། ་
ཡང་མ་ཐོས་པའི་ཉེས་དམིགས་ཀྱང་མང་དུ་གསུངས་ཏེ། གནས་སྐབས་ཀྱི་ཉེས་པ། རྐང་
གཉིས་པ་ལ་མངོན་སུམ་ཕྱུགས། །བླུན་པོ་ཡོངས་སུ་སྤང་བར་བྱ། །ཞེས་དང་། ཐོས་པའི་ནོར་མེད་
ས་སྟེང་འདི། །ལོང་བ་ཡིན་པར་བསམ་སྟེ་བྱ། །ཞེས་དང་། ནོག་དང་ལྐོག་ཤལ་མེད་ན་ཡང་། །
ཡ་སོ་ཅན་གྱི་བ་ལང་ཡིན། །ཞེས་སོགས་མཁས་པ་རྣམས་ཀྱིས་རྣམ་གྲངས་དུ་མས་སྨད་ཅིང་། འདུལ་
བ་ལས་སེངྒེ་ལྟ་བུས་ཝ་ལྟ་བུ་ལ་བསྙེན་བཀུར་མི་བྱེད་ཅེས་གསུངས་པ་ཡང་དོན་དེ་ཉིད་ཡིན་ནོ། །
མཐར་ཐུག་གི་ཉེས་པ་ནི། མངོན་པར་མཛོད་ལས། ཆོས་རྣམས་རབ་ཏུ་རྣམ་འབྱེད་མེད་
པར་ཉོན་མོངས་རྣམས། །གང་ཕྱིར་ཉེ་བར་ཞི་བར་བྱ་བའི་ཐབས་མེད་ལ། །ཉོན་མོངས་པས་ཀྱང་
འཇིག་རྟེན་སྲིད་མཚོ་འདིར་འཁྱམས་ཏེ། །དེ་བས་དེ་ཕྱིར་འདི་ནི་སྟོན་པས་གསུངས་སོ་ལོ། །ཞེས་
དམ་པའི་ཆོས་མ་ཐོས་ན་ཉོན་མོངས་པ་དང་། སྡུག་བསྔལ་ཞི་བའི་ཐར་པ་མི་ཐོབ་པར་གསུངས།
སྙིང་རྗེ་ཆེན་པོ་པད་དཀར་ལས། ཀུན་དགའ་བོ། ཆོས་དཀོན་མཆོག་གི་མཛོད་འདི་ལྟ་བུ་མ་ཐོས་
པ་ལས། སེམས་ཅན་མང་པོ་དག་ཡོངས་སུ་ཉམས་པར་འགྱུར་རོ་གསུངས། ཁྱད་པར་དུ་བཤད་གྲྭ་ནི།
ཡོན་ཏན་དུ་མ་དང་རྒྱལ་བའི་བསྟན་པ་དང་བསྟན་འཛིན་གྱི་སྐྱེས་བུ་རྣམས་ཀྱི་འབྱུང་གནས་ཡིན་
ཞིང་བཤད་གྲྭ་མེད་པའི་ཉེས་པ་ཡང་། ཆོས་ཉན་བཤད་མེད་ན་མཁས་པ་རྒྱུན་ཆད། ཆོས་ཤེས་པ་
མེད་ན་པུསྟིཀ་མང་ཡང་སངས་རྒྱས་ཀྱི་བསྟན་པ་ཞིག་པ་ཡིན་ཞེས་ཐུབ་པ་དགོངས་གསལ་ལས་
གསུངས་སོ། །
་ཡང་མདོ་ལས། སངས་རྒྱས་འཇིག་རྟེན་འབྱུང་བ་བརྒྱ་ལམ་ན། །མི་ཡི་ལུས་ནི་ཚེགས་ཀྱིས་
རྙེད་པར་འགྱུར། །ཀྱེ་མ་དད་པ་དང་ནི་ཆོས་ཉན་པ། །འདི་འདྲ་བསྐལ་བ་བརྒྱར་ཡང་རྙེད་པར་
དཀའ། །ཞེས་ཆོས་ཉན་པ་དང་ཆོས་ཉན་རྒྱུ་རྐྱེན་ཤིན་ཏུ་རྙེད་དཀའ་བར་གསུངས་པ་འདིས་ཀྱང་

ཆོས་ཉན་པ་ལ་མི་ཕྱེད་པའི་སྤྲོ་བ་བསྐུལ་བར་རིགས་སོ། །
ཞི་བ་ལྷས་བསླབ་བཏུས་ལས། ཆོས་གུས་པས་ཉན་པར་བསྐུལ་བའི་ཚིགས་བཅད་ལྔ་གསུངས་
པའི་དོན་ཙམ་བཤད་ན་གཉིས་ལས། དང་པོ་མ་ཐོས་པའི་ཉེས་དམིགས་ཀྱིས་བསྐུལ་བ་ནི། སངས་
རྒྱས་ཀྱིས་གསུངས་མ་ཐོས་པས་སེམས་ཉོན་མོངས་པ་མ་ཞི་བའི་དབང་གིས་དམྱལ་བ་ལ་སོགས་
པའི་གཡང་སར་བསྲེག་པ་ལ་སོགས་པའི་སྡུག་བསྔལ་བཟོད་མི་ནུས་པ་དང་། མཐའ་ཡས་པ་དང་།
ཡང་ནས་ཡང་དུ་མྱང་བར་འགྱུར་བས། དེ་བསམས་ནས་དམ་པའི་ཆོས་ཉན་པ་ལ་དགའ་བར་གྱིས་
ཞེས་དང་། ་
་གཉིས་པ་ཆོས་ཐོས་པའི་ཕན་ཡོན་གྱིས་ཉན་པར་བསྐུལ་བ་ནི། སངས་རྒྱས་ཀྱི་གསུང་རབ་
ཐོས་ཤིང་བསྒོམ་པ་ལ་བརྩོན་ན། ངན་སོང་གི་སྡུག་བསྔལ་གྱི་རྒྱུ་སྡིག་པ་མ་ལུས་པ་སྤོང་བ་དང་།
མཐོ་རིས་ལྷ་དང་མིའི་བདེ་བ་ཡང་ཡང་ཐོབ་པ་དང༌། ནམ་ཡང་ཉམས་པར་མི་འགྱུར་བའི་ཐར་
པའི་བདེ་བ་དང་། བྱང་ཆུབ་སེམས་དཔའི་བདེ་བ་མི་ཟད་པ་དང་། གཞན་དང་མཉམ་པ་མེད་པའི་
སངས་རྒྱས་ཀྱི་ཕུན་སུམ་ཚོགས་པ་རྣམས་ཐོབ་པར་འགྱུར་བས། དོན་ཆེ་ཞིང་རྙེད་པར་དཀའ་བའི་
རིན་པོ་ཆེ་ལྟ་བུའི་ཆོས་དེ། དེང་ཐོབ་པས་ན། མི་དང་། ལྷ་དང་། ཀླུ་དང་། གྲུབ་པ་དང་། དྲི་ཟ་དང་།
གནོད་སྦྱིན་དང་། ནམ་མཁའ་ལྡིང་དང་། ལྷ་མ་ཡིན་དང་། མིའམ་ཅིའི་དབང་པོ་དང་། འདྲེ་ལ་
སོགས་པ་རྣམས་དགའ་བ་དང་། མོས་པ་དང་། དད་པ་དང་བཅས་པ་འདིར་ཆོས་ཉན་པར་ཤོག་
ཅིག་ཅེས་གསུངས། འདུལ་བའི་བསྟན་བཅོས་ལས། ལྷ་དང་ཀླུ་དང་ལྷ་མིན་མི་འམ་ཅི་ཡི་དབང་པོ་དང་། །བརྒྱ་
བྱིན་ལ་སོགས་ཆོས་ཀྱི་མཆོག་ལ་བྱ་བ་བྱས་པ་རྣམས། །སངས་རྒྱས་གསུངས་པ་རབ་ཏུ་ཞི་ཞིང་བདེ་
བའི་རྒྱུར་གྱུར་པ། །འདི་དག་བཤད་ཀྱིས་དམ་པའི་ཆོས་ཉན་ཕྱིར་ནི་འདིར་གཤེགས་ཤིག །དེ་བས་རྒྱ་
ཆེན་ཡོན་ཏན་རིན་ཆེན་གཏེར་གྱུར་པ། །དོན་གཞན་བྱེད་པ་འདི་ལ་དད་ཅིང་གུས་པར་གྱིས། །འདི་
ལས་ལྷག་པའི་མཉན་བྱ་གཞན་དག་ཡོད་མིན་པས། །དབང་པོའི་རྟ་ནི་ལེགས་པར་ཐུལ་ལ་ཐུབ་པའི་

གསུང་ཉན་གྱིས། །ཞེས་སོགས་གསུངས། མདོར་ན་སངས་རྒྱས་ཀྱི་གསུང་རབ་རྙེད་པར་དཀའ་བ་
དང་། དོན་ཆེ་བ་དང་། ཡུན་རིང་དུ་མི་གནས་པར་ཤེས་ནས། དད་པ་ཅན་ཐམས་ཅད་ཀྱིས་ཉན་པོ་
དང་བསྒྲུབ་པ་ལ་འབད་པར་རིགས་སོ། །
ཡང་རྒྱལ་བའི་བསྟན་པ་འཇིག་པ་ལ་ཕྱོགས་པའི་ཚེ། དམ་པའི་ཆོས་འཛིན་པ་ནི་ལྷག་པར་
གལ་ཆེ་ཞིང་བསོད་ནམས་ཀྱང་ཁྱད་པར་ཆེ་བ་ནི། སྤྱན་རས་གཟིགས་ཀྱི་མདོ་ལས། གང་གིས་
སངས་རྒྱས་སྟོང་རྣམས་དང་། །བརྒྱ་དང་བྱེ་བ་བགྲང་དག་ལ། །བསྐལ་པ་གངྒའི་བྱེ་མ་སྙེད། །དེ་
སྙེད་བསྐལ་བར་བཀུར་བ་བས། །འཇིག་རྟེན་མགོན་གྱིས་གསུངས་པ་ཡི། །དམ་ཆོས་འཇིག་ཚེ་
གང་ཞིག་གིས། །ཉིན་དང་མཚན་དུ་འཛིན་བྱེད་པ། །དེ་ནི་བསོད་ནམས་ཁྱད་པར་འཕགས། །
ཞེས་སོགས་གསུངས།
ཐེག་པ་ཆེན་པོའི་ཆོས་འཆད་ཉན་སོགས་ལ་ལན་གཅིག་ཙམ་བར་ཆད་བྱས་ནའང་དེ་ནི་
ངན་འགྲོར་ཡུན་རིང་དུ་གནས་པར་གསུངས་ཏེ། སྤྱོད་འཇུག་ལས། གང་གཞན་སྐད་ཅིག་ཙམ་ཡང་
འདིའི། །བསོད་ནམས་བར་ཆད་གེགས་བྱེད་པ། །སེམས་ཅན་དོན་ལ་དམན་གྱུར་པས། །དེ་ཡི་
ངན་འགྲོ་མུ་མཐའ་མེད། །ཞེས་དང་། རབ་ཏུ་ཞི་བ་རྣམ་པར་ངེས་པ་ཆོ་འཕྲུལ་གྱི་མདོ་ལས། གང་
ལ་ལ་ཞིག་གིས་འཛམ་བུ་གླིང་གི་སེམས་ཅན་ཐམས་ཅད་ཀྱི་བདོག་པ་ཕྲོག་ཅིང་སྲོག་བཅད་པ་བས།
གང་གིས་བྱང་ཆུབ་སེམས་དཔའི་དགེ་བ་ཐ་ན་དུད་འགྲོ་ལ་ཟན་ཆང་བ་གཅིག་སྦྱིན་པའི་བར་ཆད་
བྱས་ན། དེ་ནི་དེ་བས་སྡིག་པ་ཆེས་གྲངས་མང་དུ་བསྐྱེད་དེ། སངས་རྒྱས་འབྱུང་བ་སྐྱེད་པའི་དགེ་
བ་ལ་བར་ཆད་བྱས་པའི་ཕྱིར་རོ། །ཞེས་དང་།
ཆོས་ཐམས་ཅད་འབྱུང་བ་མེད་པར་བསྟན་པའི་མདོ་ལས། དེ་བཞིན་གཤེགས་པ་རི་རབ་
ལྟར་མངོན་པར་འཕགས་པའི་བསྟན་པ་ལ། དགེ་སློང་སྤྱོད་པའི་བློ་གྲོས་ཞེས་བྱ་བ། ཚུལ་ཁྲིམས་
དང་ལྡན་པ། མངོན་ཤེས་ལྔ་ཐོབ་པ། འཁོར་དང་བཅས་པ་དབེན་པར་གནས་པ་ལྷུར་ལེན་པ་ཞིག་
བྱུང་། དེས་དགེ་སློང་ཆོས་སྨྲ་བ་སྤྱོད་པ་རྣམ་དག་ཞེས་བྱ་བ་གྲོང་དང་གྲོང་ཁྱེར་རྒྱལ་པོའི་ཕོ་བྲང་

་རྣམས་སུ་རྒྱུ་ཞིང་ཆོས་སྟོན་པ་ཞིག་བྱུང་བ་ལ། དབེན་པ་ནི་བཅོམ་ལྡན་འདས་ཀྱིས་གནང་ཞིང་བསྔགས་
པས་ཁྱེད་གྲོང་དུ་མི་འགྲོ་བར། ་དབེན་པར་བསམ་གཏན་གྱིས་ཤིག་ཅེས་བསྒོམ་ནས་ཀྱང་། གྲོང་
དུ་འགྲོ་བ་དང་། འཁོར་སྤྱོད་པ་ཐ་མལ་བ་མཐོང་ནས་མ་དད་པ་སྐྱེས་ཏེ། དགེ་སློང་འདི་ནི་ཚུལ་
ཁྲིམས་འཆལ་བ་འདུ་འཛི་ལ་གནས་པ་ཡིན་ཞེས་ཆོས་གསུངས་པ་བཀག་པའི་ལས་དེས་དགེ་སློང་
སྤྱོད་པའི་བློ་གྲོས་ཤི་ནས་དམྱལ་བ་མནར་མེད་པར་བསྐལ་བ་བྱེ་བ་སྟོང་ཕྲག་དགུ་བཅུ་རྩ་དགུར་
སྡུག་བསྔལ་བར་གྱུར། དེའི་དུས་ཀྱི་སྤྱོད་པ་རྣམ་དག་དེ་ནི་ང་ཡིན། ཆོས་སྨྲ་བ་སྤྱོད་པའི་བློ་གྲོས་ནི་
སངས་རྒྱས་མི་འཁྲུངས་པ་ཡིན་ནོ་གསུངས། 
ཡང་མང་པོས་གྲོས་བྱས་ནས་ཆོས་བཤད་པའི་གྲྭ་གཙུག་པའམ། ཡང་ན་ལུས་དང་ལོངས་
སྤྱོད་ཀྱིས་མཐུན་རྐྱེན་བསྒྲུབས་ན་དོན་གཅིག་པའི་སེམས་ཡོད་པས། ཐམས་ཅད་ལ་བྱེད་པ་པོ་དང་
མཚུངས་པའི་བསོད་ནམས་འབྱུང་བ་ནི། དབྱིག་གཉེན་གྱིས། དམག་ལ་སོགས་པ་དོན་གཅིག་
ཕྱིར། །ཐམས་ཅད་བྱེད་པ་པོ་བཞིན་ལྡན། །ཞེས་གསུངས། ་
ཡང་དགེ་བའི་བཤེས་གཉེན་ལ་ཆོས་གསུང་པར་ཞུས་པ་ལ་ནི། ཡན་ལག་བདུན་གྱི་ཆོས་
སྟོན་པར་བསྐུལ་བའི་བསོད་ནམས་དང་། གཞན་ལ་ཆོས་ཉོན་ཅིག་ཅེས་བསྐུལ་ན་བྱེད་འཇུག་པའི་
དགེ་རྩ་དང་། ཕྲག་དོག་མེད་པར་ཆོས་བཤད་ཉན་ལ་སེམས་དགའ་བ་དང་། ཚིག་གིས་ལེགས་སོ་
བརྗོད་ནའང་། རྗེས་སུ་ཡི་རངས་ཀྱི་བསོད་ནམས་ཐོབ་པར་མདོ་དང་བསྟན་བཅོས་རྣམས་ལས་
གསུངས་སོ། ། །
་ཡུལ་ཕྱོགས་གང་དུ་ཐེག་པ་ཆེན་པོའི་ཆོས་འཆད་ཉན་བྱེད་པ་སོགས་ཀྱི་ཡུལ་ཕྱོགས་དེར་
ཡང་འདོད་པའི་འབྲས་བུ་ཡིད་དུ་ཡོང་བ་དུ་མ་འབྱུང་སྟེ། བདུད་རྩི་བརྗོད་པ་ཞེས་བྱ་བའི་ཐེག་པ་
ཆེན་པོའི་མདོ་ལས། ཡུལ་གང་ན་མདོ་སྡེ་འདི་ལྟ་བུ་འཛིན་པ་དང་། ཆོས་སྨྲ་བ་གནས་པའམ། ཆོས་ཀྱི་
རྣམ་གྲངས་འདི་གླེགས་བམ་ལ་བྲིས་ཏེ་ཡོད་པའི་ཡུལ་དེར་ནད་དང་། ཡམས་ཀྱི་ནད་དང་། གནོད་
པ་དང་འགོ་བའི་ནད་དང་། འཁྲུགས་པ་ཐམས་ཅད་རབ་ཏུ་ཞི་བར་འགྱུར་རོ་ཞེས་གསུངས་སོ། །

མདོ་གཞན་ལས་མུ་གེ་དང་། དམག་འཁྲུགས་དང་། སྲིན་པོའི་གནོད་པ་སོགས་མི་འབྱུང་
ཞིང་། ལོ་ཏོག་དང་ནོར་སོགས་ཕུན་སུམ་ཚོགས་པ་འབྱུང་ཞིང་། ཡུལ་གང་དུ་རྒྱལ་པོ་སོགས་ཀྱིས་
མདོ་སྡེ་མཆོད་པ་སོགས་བྱེད་པའི་ཡུལ་དེ་རྒྱལ་པོ་ཆེན་པོ་བཞི་དང་། བརྒྱ་བྱིན་དང་། ཚངས་པ་
ཆེན་པོ་སོགས་ཀྱིས་སྐྱོང་བར་མཛད་པར་གསུངས་སོ། །འཛམ་བུ་གླིང་གི་ལོངས་སྤྱོད་ཐོབ་ཀྱང་དེ་
ནོར་དུ་མི་ཆེ། སངས་རྒྱས་ཀྱི་ཆོས་ཚིགས་བཅད་གཅིག་ཐོས་ན་དེ་ནོར་དུ་ཆེ་སྟེ། དེས་རང་དང་
གཞན་ལ་གཏོན་གྱི་བདེ་བ་སྦྱིན་ནུས་པའི་ཕྱིར་རོ། །ཟས་དང་ནོར་དང་གོ་འཕང་མཐོན་པོ་སོགས་
ཀྱི་སྐལ་བ་ཆད་ན་མ་ལེགས་པ་དང་ཕོངས་པོ་ཡིན་མོད། དེ་ལས་རབ་ཏུ་བྱུང་བ་གང་དག་དོན་ཉུང་
བ་དང༌། བྱ་བ་ཆུང་བ་ཡིན་རུང་ཐོས་བསམ་བསྒོམ་གསུམ་གྱི་སྐལ་བ་ཆད་པ་དང་། ཁྱིམ་པ་གང་
དག་ཐོས་བསམ་བསྒོམ་གསུམ་གྱི་སྐལ་བ་ཆད་པ་ནི་དཔེ་དེ་རྣམས་ལས་ཤིན་ཏུ་མ་ལེགས་པ་དང་།
ཕོངས་པོ་ཡིན་ཏེ་གོ་སྐབས་ཡོད་བཞིན་དུ་རང་དོན་མཐར་ཕྱིན་ཅིང་གཞན་དོན་ལྷུན་གྱིས་གྲུབ་པ་
རྫོགས་པའི་སངས་རྒྱས་ཐོབ་པའི་སྐལ་པ་ཆད་པ་ཡིན་པའི་ཕྱིར་རོ། །་
་ཡང་མིའི་ལུས་ཐོབ། སངས་རྒྱས་ཀྱི་ཆོས་དང་མཇལ། ཆོས་ལ་དད་པ་ཡང་ཡོད་དེ། རྙེད་
དཀའ་བའི་ཆོས་བྱེད་པའི་སྐལ་བཟང་གི་གོ་སྐབས་ཡོད་པའི་སྐབས་སུ་འཁོར་བ་སྤོང་། ཐར་པ་
དང་སངས་རྒྱས་ཐོབ་དགོས་བསམ་པ་དང་། དེའི་ཆེད་དུ་ཐོས་བསམ་སོགས་བྱེད་དགོས་བསམ་པ་
ཙམ་ཡང་མེད་པའི་རྒྱུ་མཚན་གང་ཡིན་ཅེས། རང་གིས་རང་ལ་དཔྱད་པ་བྱེད་པའི་སྒོ་ཙམ་དུ་རྒྱུ་མཚན་
ཁ་ཤས་བཙལ་ནས་དཔྱད་པ་བྱེད་རྒྱུ་ཡིན།
རྒྱུ་མཚན་གཅིག །ཁྱིམ་པ་རྣམས་ཁྱིམ་གྱི་བྱ་བ་མང་བས་ཆོས་བྱེད་མི་ཁོམས་པ་དེ་ཡིན་ནམ།
ཡིན་ན་ཁྱིམ་པ་རྣམས་རྒྱ་ཆེན་པོ་སློབ་སྦྱོང་མ་ཁོམས་ནའང་། སངས་རྒྱས་ཀྱིས་ཁྱིམ་པ་བྱ་བ་མང་
བ་རྣམས་དང་། རབ་ཏུ་བྱུང་བ་བསྒོམ་པ་ལྷུར་ལེན་པ་རྣམས་ཀྱི་ཆེད་དུ་མདོ་ཉུང་ངུ་གསུངས་ཡོད་
པ་དེ་ཙམ་ཐོས་པ་བྱེད་དགོས། ཉུང་མཐར་སངས་རྒྱས་ཐོབ་པའི་རྒྱུ་གང་ཡིན་པ། རྐྱེན་ལམ་གང་
ཡིན་ལ། འབྲས་བུ་སངས་རྒྱས་དེ་ཇི་ལྟར་བུ་ཞིག་ཡིན་པ་དང་། ད་ལྟ་ལས་དང་པོ་པས་ཉམས་སུ་

ལེན་རྒྱུ་དེ་གང་ཡིན། མེད་ཐབས་མེད་པའི་ཆོས་གནད་ཆེ་བ་རྣམས་གང་ཡིན། དེ་རྣམས་ཉམས་
ལེན་བྱེད་སྟངས་ག་འདྲ་ཡིན་པ་བཅས་ལ། ཐེ་ཚོམ་མི་དགོས་པ་ཞིག་ཤེས་པར་བྱས། དེ་ནས་གང་
ཐུབ་ཉམས་སུ་ལེན་དགོས། དེ་མིན་ཧ་ཅང་གལ་ཆེ་བའི་ཆོས་བསྒྲུབ་པའི་གོ་སྐབས་ཕུན་སུམ་ཚོགས་
པ་ཆུད་ཟོས་བཏང་ནས་ཕྱི་མའི་ལམ་དུ་གཅེར་བུ་ལོག་པ་སྟོང་པར་འགྲོ་བའི་སྐབས་སུ་འགྱོད་པ་
མི་བཟོད་པ་སྐྱེ་བ་ངེས་པ་ཡིན། སྙིང་རྗེ་པད་དཀར་ལས། ཀུན་དགའ་བོ། བག་མེད་པར་མ་བྱེད་
ཅིག །ཕྱིས་འགྱོད་པར་འགྱུར་ཏ་རེ། ཞེས་གསུངས་།
ཡང་རྒྱུ་མཚན་གཅིག །གལ་ཆུང་ཆོས་ལ་བྱེད་པ་དེ་རེད། ཁྱིམ་གྱི་བྱ་བ་དེ་མི་བྱེད་ཀ་མེད་
ཀྱི་གལ་ཆེན་པོ་དང་། ཆོས་དེ་བྱས་ན་ཕན་ཐོགས་ཡོད་པ་དང་། མ་བྱས་ཀྱང་རུང་བ་ཞིག་རེད་
བསམ་པ་རེད། ཡིན་ནའང་། དེ་དཔྱོད་པ་ནོར་བ་རེད། འཇིག་རྟེན་གྱི་བྱ་བ་ཕལ་ཆེ་བ་རང་གཞན་
གཉིས་ཀ་སྡུག་བསྔལ། ཚེ་འདི་དང་ཕྱི་མ་གཉིས་ཀ་སྡུག་བསྔལ་བར་བྱེད། ཕན་ཐོགས་ནའང་དུས་
ཚོད་ཐུང་ཐུང་ཞིག་གི་ཕན་ཐོགས་ཆུང་ཆུང་ཞིག་རེད། སངས་རྒྱས་ཀྱི་ཆོས་ཀྱིས་ཕན་ཐོགས་ཁོ་ན་
ལས་གནོད་པ་མི་བྱེད། ཕན་པའང་གཏན་གྱི་ཕན་པ་བྱེད། ཀླུ་སྒྲུབ་ཀྱིས། མགོའམ་གོས་ལ་གློ་
བུར་མེ་ཤོར་ན། །དེ་དག་ཕྱིར་བཟློག་བགྱི་བ་བཏང་ནས་ཀྱང་། །ཡང་སྲིད་མེད་པར་བགྱི་སླད་
འབད་འཚལ་ཏེ། །དེ་བས་ཆེས་མཆོག་དགོས་པ་གཞན་མ་མཆིས། །ཞེས་གསུངས་ཏེ། མགོའམ་
གོས་མེ་ཤོར་ན་བྱ་བ་གཞན་འཕྲོ་བཞག་ནས་མེ་དེ་བཟློག་དགོས་ཀྱང་མཁས་པ་རྣམས་ཀྱིས་མེ་དེ་
ཕྱིར་བཟློག་པ་བཏང་ནས་ཏེ་ལུས་དང་ལོངས་སྤྱོད་ལ་མི་ལྟ་བར་འཁོར་བ་སྤོང་བའི་ཐབས་ལ་
འབད་དགོས་ཏེ། འཁོར་བ་སྤང་བ་ལས་མཆོག་ཏུ་གྱུར་པའི་དགོས་པ་གཞོན་མེད་པའི་ཕྱིར་ཞེས་
པ་ཡིན། ཡང་དམ་པའི་ཆོས་ཤེས་ན་ཡག་པོ་རེད་ཟེར་མཁན་དཀོན་པོ་ཡིན་པ་དང་། ཕ་མ་སོགས་བྱམས་
བརྩེ་ཅན་གྱི་ཉེ་དུ་རྣམས་ཀྱིས་ཆོས་བྱེད་པ་བཀག་གི་ཡོད་རེད། དེ་དང་དེ་འདྲ་བའི་རིགས་རྣམས་
ཆོས་ཀྱི་བར་ཆད་ཡིན་པར་ཤེས་ནས། བར་ཆད་དེ་བསལ་ཐུབ་པ་བྱེད་དགོས། དེའི་ཐབས་ལམ་
ནི་རང་ཉིད་ཆོས་ལ་དད་པ་བརྟན་པོ་བྱེད་པ་དེ་ཡིན། ཞི་བ་ལྷས། སྐྱེ་ན་གཅིག་པུ་སྐྱེ་འགྱུར་ཞིང་། །

འཆི་ནའང་དེ་ཉིད་གཅིག་འཆི་སྟེ། །སྡུག་བསྔལ་སྐལ་གཞན་མི་ལེན་ན། །གེགས་བྱེད་མཛའ་བས་
ཅི་ཞིག་བྱ། །ཞེས་གཉེན་བཤེས་རྣམས་ཀྱིས་ཕན་མི་འདོགས་པར་གསུངས། འཇམ་པའི་དབྱངས་
ཀྱིས། །ཕ་མ་ཁྱོད་ཀྱི་སྐྱབས་མ་ཡིན། །གཉེན་དང་རྩ་ལག་ཚོགས་ཀྱང་མིན། །དེ་དག་གིས་ནི་ཁྱོད་
བོར་ནས། །བདག་ཉིད་ཇི་ལྟར་འདོད་པར་འགྲོ། །ཞེས་གཉེན་བཤེས་རྣམས་ཀྱིས་ཆོས་བསྒྲུབ་
པའི་གེགས་བྱེད་པས་དེ་རྣམས་ཀྱི་གཞན་དབང་དུ་མ་སོང་བར་བྱེད་དགོས་པར་གསུང་པ་ཡིན་
གསུངས། ། །
ཡང་། གྲོང་མི་ཚང་མ་ཚེ་འདིའི་བྱ་བ་ཁོ་ན་བྱེད་ཀྱིན་ཡོད་པ་མ་གཏོགས་ཆོས་ལ་ཐོས་བསམ་
བསྒོམ་གསུམ་བྱེད་མཁན་ཡོད་མ་རེད། དེ་ལ་ཕར་ཚུར་དཔེ་བལྟས་ནས་འཇིག་རྟེན་གྱི་བྱ་བ་དེ་ཙམ་གྱིས་
ཆོག་འཛིན་བྱེད་སྡོད་ཀྱིན་ཡོད་རེད། དེ་ལ་བསམ་བློ་གཏོང་དགོས། དཔེ་ཡོད་པ་ཙམ་གྱིས་མི་
འགྲིགས། དཔེ་ལ་ལེགས་ཉེས་མང་པོ་ཡོད། སྤྱོད་པ་ཉེས་པ་ཧ་ལས་པ་བྱེད་མཁན་ཡང་མང་པོ་
ཡོད། དེས་ན་དཔེ་ཡག་པོ་ཞིག་ལ་མིག་ཡར་བལྟ་དགོས། མདོ་སྡེ་རྣམས་ལས། སྔོན་གྱི་དེ་བཞིན་
གཤེགས་པ་རྣམས་བཞིན་དུ་སྡོམ་པ་ལེན་པ་དང་། འཇམ་དཔལ་དབྱངས་བཞིན་དུ་བསྔོ་བ་བྱེད་པ་
སོགས་གསུངས་ཡོད། རང་གིས་དཔྱོད་ནས་བྱེད་པ་དེ་མཁས་པའི་ལུགས་དང་། གཞན་ལས་ཉན་
པ་དང་། གཞན་ལ་བལྟས་ནས་བྱེད་པ་དེ་བླུན་པོའི་ལུགས་ཡིན། དེས་ན་རྒྱུ་མཚན་ཡང་དག་དང་
དཔེ་ཡང་དག་ལ་བརྟེན་ནས། དཔྱོད་པ་བཏང་ནས་གང་ལེགས་པ་དེ་བྱ་རྒྱུར་ཐག་གཅོད་བྱེད་ཐུབ་
དགོས། །
ཡང་ང་འདྲ་བས་ཆོས་སློབ་སྦྱོང་མི་ཐུབ་བསམ་སེམས་ཞུམ་པ་འདིས་ཀྱང་སྒོ་བཀག་གི་ཡོད་
རེད། ཞི་བ་ལྷས། ཞུམ་བཅས་རྩོལ་བ་དོར་བ་ལ། །ཕོངས་ལས་ཐར་པ་ག་ལ་ཡོད། །ཅེས་གསུངས་
པ་ལྟར་སེམས་ཞུམ། འབད་པ་ཡང་མ་བྱས་ན། སྔ་མའི་གནས་སྐབས་དེ་ལས་ཡར་ཡག་ཏུ་འགྲོ་མི་
ཐུབ། དེས་ན་མདོ་ལས། འདུན་པ་དང་། འབད་བརྩོན་དང་། བག་ཡོད་གསུམ་གྱིས་བྱ་བ་གང་ཡིན་
ཡང་བསྒྲུབ་ནུས་པར་གསུངས་པས། བསམ་ཐུབ་པ་དང་། ཐག་གཅོད་བྱེད་ཐུབ་པ་དང་། བསྒྲུབ་

ནུས་པ་བྱེད་དགོས། ལག་བཟང་གིས་ཞུས་པའི་མདོ་ལས་སྦྲང་བུ་དང་ཤ་སྦྲང་དུ་གྱུར་པ་དེ་དག་ཀྱང་བླ་
ན་མེད་པའི་བྱང་ཆུབ་ཏུ་འཚང་རྒྱ་བར་འགྱུར་ན། བདག་མིར་གྱུར་བཞིན་དུ་སྲོག་གི་ཕྱིར་ཡང་ཅིའི་
ཕྱིར་བྱང་ཆུབ་ཐོབ་པའི་བརྩོན་འགྲུས་ཉམས་པར་བྱེད་སྙམ། ཞེས་འབད་ན་དུད་འགྲོས་ཀྱང་བྱང་
ཆུབ་ཐོབ་ནུས་ན། བདག་ནི་མིའི་རིགས། ཕན་གནོད་ཤེས་མཁན། ངོ་ཚ་ཡོད་མཁན་ཞིག་ཡིན་ན།
སངས་རྒྱས་ཐོབ་པའི་ལམ་ལ་ཅིའི་ཕྱིར་མི་འབད་སྙམ་དུ་སེམས་ཤུགས་བསྐྱེད་དགོས་པར་གསུངས།
གོམས་ན་སླ་བར་མི་འ་གྱུར་བའི། །དངོས་དེ་གང་ཡང་ཡོད་མ་ཡིན། །ཞེས་པ་ལྟར་སློབ་
སྦྱོང་གང་ཡིན་ཡང་གོམས་ན་སླ་བ་དང་། སེམས་པ་སྤྲོ་བ་སྐྱེ་བར་འགྱུར། སེམས་ལ་སྤྲོ་བ་སྐྱེས་
ནས་སྤྲོ་བའི་ཐོག་ནས་མཐར་ཕྱིན་པར་བྱེད་ཐུབ། འཕྲལ་དུ་བརྡ་མ་འཕྲོད་པ་དང་། བསླབས་ཀྱང་
མ་ཤེས་པ་སྲིད་ན། དཀའ་ངལ་དོན་མེད་བྱས་སོང་བསམ་མི་དགོས། ཆོས་ཀྱི་སློབ་སྦྱོང་འདི་སློབ་
སྦྱོང་གཞན་དང་མི་མཚུངས། སློབ་སྦྱོང་གཞན་མ་ཤེས་ན་འབྲས་བུ་མ་བྱུང་བ་རེད། ཆོས་ཐོས་ནས་
དོན་མ་ཤེས་ཀྱང་། མ་འོངས་པར་ཆོས་ཤེས་པར་འགྱུར་བ་དང༌། སངས་རྒྱས་ཐོབ་པའི་བག་
ཆགས་བཞག་པས་དོན་ཆེན་པོ་གྲུབ་ཡོད། དེས་ན་དབྱིག་གཉེན་གྱིས། བརྡ་མི་འཕྲོད་པས་ཀྱང་།
སངས་རྒྱས་ཀྱི་གསུང་གུས་པས་མཉན་པར་བྱ་སྟེ། འདི་ལྟར་དད་པ་ཙམ་གྱིས་ཀྱང་ཉན་ན། བསོད་
ནམས་ཆེན་པོ་ཉིད་དང་ལྡན་པ་དང་། ཤེས་རབ་ཀྱི་ཁམས་བརྟས་པར་འགྱུར་ན། དོན་རྟོགས་པ་
ལ་ལྟ་སྨོས་ཀྱང་ཅི་དགོས་ཞེས་གསུངས།
མདོ་ལས། གང་དག་ང་ཡི་བསྟན་པ་འདི་ཐོས་པ། །ཚིག་བཅད་གཅིག་ཙམ་ཐོས་སམ་བཟུང་
ཡང་རུང་། །ཐམས་ཅད་ཐེ་ཚོམ་མེད་པར་བྱང་ཆུབ་འགྱུར། །ཞེས་དང་། ཆོས་འདི་ཐོས་ནས་འཚང་
རྒྱུར་མི་འགྱུར་བའི། །སེམས་ཅན་དེ་ནི་གཅིག་ཀྱང་ཡོད་མ་ཡིན། །ཞེས་གསུངས། །
ཡང་ཐོས་པ་དང་། ཉམས་ལེན་ཉུང་ངུ་ཞིག་གི་འབྲས་བུ་འདོད་པ་ཡང་ཡོད་དེ། ཐོག་མའི་
བསམ་བློ་དེ་ལྟ་བུ་དེ། བྱ་བ་དེ་མྱུར་དུ་འདོར་བའི་རྒྱུ་ཡིན། དེས་ན་ཐོག་མ་ནས་ཆོས་ཐོས་བསམ་
བྱེད་པ་ལ་དཀའ་ངལ་གང་བྱུང་ཡང་། བཟོད་བསྒོམ་བྱས་ནས་དོན་ཡོད་པ་ཞིག་བྱ་བསམ་པའི་གོ་

ཆ་བགོ་དགོས་ཏེ། བསླབ་བཏུས་ལས། བཟོད་བྱ་ཐོས་པ་བཙལ་བར་བྱ། །ཞེས་དང་མདོ་ལས། དམ་
པའི་ཆོས་ནི་བཟུང་སླད་དུ།།གཤེ་དང་མི་སྙན་མཆི་བ་དང་། །ངན་དུ་སྨྲ་བའི་ཚིག་རྣམས་ཀྱང་། །
བཟོད་པ་དེ་དག་དང་དུ་བླང་། །ཞེས་གསུངས།་
དུས་ཀྱང་དུས་འདི་ནས་བཟུང་སྟེ་བྱང་ཆུབ་སྙིང་པོ་ལ་མཆིས་ཀྱི་བར་དུ་ཐོས་པ་བྱེད་དགོས།
བློ་གྲོས་མི་ཟད་པས་བསྟན་པ་ལས། མི་ངོམས་པ་བཞི་འདི་དག་ནི་བྱང་ཆུབ་སེམས་དཔའ་རྣམས་
ཀྱིས་ཡེ་ཤེས་ཀྱི་ཚོགས་གསོག་པར་འགྱུར་ཏེ། ་བཞི་གང་ཞེ་ན། ཐོས་པས་མི་ངོམས་པ་དང༌།
བསྟན་པས་མི་ངོམས་པ་དང་། དཔྱོད་པས་མི་ངོམས་པ་དང་། ཤེས་པས་མི་ངོམས་པ་སྟེ། མི་ངོམས་
པ་བཞི་པོ་འདི་དག་ནི་བྱང་ཆུབ་སེམས་དཔའ་རྣམས་ཀྱི་ཡེ་ཤེས་ཀྱི་ཚོགས་གསོག་པར་འགྱུར་རོ་ཞེས་
དང༌། མ་ཕམ་པས། ཤེར་ཕྱིན་ལས་ས་གསུམ་པའི་སྐབས་སུ། །ཐོས་པས་མི་ངོམས་ཉིད་དང་ནི། །
ཞེས་གསུངས་པ་ལྟར། ཆོས་ཉན་པས་མི་ངོམས་པར་འཚོལ་བ་ནི་བྱང་སེམས་འཕགས་པ་རྣམས་
མཛེས་པའི་ཡོན་ཏན་གྱི་རྒྱན་ཁྱད་པར་དུ་འཕགས་པ་ཡིན་པའི་ཕྱིར་དང་། བདག་ཅག་གི་སྟོན་པ་
བྱང་ཆུབ་སེམས་དཔར་གྱུར་པའི་སྐབས་སུ། དམ་པའི་ཆོས་ཚིགས་བཅད་གཅིག་གམ་ཕྱེད་ཙམ་གྱི་
ཆེད་དུ་སྐུ་ལུས་བཏང་བ་དང་རྒྱལ་སྲིད་བཏང་བ་སོགས་ཀྱི་དཀའ་སྤྱད་ཀྱིས་བསྐལ་བ་གྲངས་མེད་
དུ་མར་དམ་པའི་ཆོས་ཀྱི་མཛོད་བསགས་པར་མདོ་སྡེ་དུ་མར་གསུངས་སོ། །་
དེས་ན་སློབ་དཔོན་དཔའ་བོས། མེ་འདག་གིས་གང་བའི་འོབ་བརྒལ་ནས་ཀྱང་དམ་ཆོས་
ཉན་པ་ལ་ལེ་ལོར་མི་འགྱུར་བའི་སྨོན་ལམ་མཛད་དེ། སྨོན་ལམ་བདུན་ཅུ་པ་ལས། མེ་ཡི་འདག་མ་
ས་བར་མཚམས་མ་མཆིས་པའི། །འོབས་རྣམས་གོང་ནས་བརྒལ་ནས་ལེགས་གསུངས་པའི། །ཚིག་
གཅིག་ཙམ་ཡང་མཉན་པའི་ཆེད་དུ་ནི། །ལེ་ལོ་མ་མཆིས་སྤྲོ་བ་བགྱིད་པར་ཤོག །ཅེས་གསུངས། །
རང་གི་སེམས་ལ་ཆོས་བྱེད་འདོད་མེད་པ་དེའི་རྒྱུ་རྐྱེན་གཙོ་བོ་ནི། ཚེ་འདི་ལ་ཞེན་པ་འདི་
ཡིན། དེ་འཆི་བ་བསམས་ནས་སྤོང་དགོས། མི་རྣམས་ཚེ་ཐུང་། ་ནམ་འཆི་ངེས་པ་མེད།ནམ་ཤི་
བའི་ཚེ་སྡིག་པ་དང་སྡུག་བསྔལ་དུ་མས་བསགས་པའི་ཟས་ནོར་ལོངས་སྤྱོད། ཉེ་དུ་དང་། མཛའ་

བཤེས། མིང་དང་སྙན་གྲགས་སོགས་གང་ཡང་རྗེས་སུ་མི་འགྲོ། དེ་རྣམས་ཀྱི་ཆེད་དུ་བསགས་པའི་
སྡིག་པ་གང་ཡོད་ཁྱེར་ནས་ངན་སོང་དུ་འགྲོ་བར་འགྱུར་བ་ཡིན། འཆི་བའི་བློ་སྐྱེས་ན་ཆོས་བྱེད་པ་
ལ་དཀའ་ངལ་མེད། ཡང་དེའི་སྟེང་དུ་འཁོར་བ་མཐའ་དག་ལ་ཞེན་པ་དེ་སྤོང་དགོས། འཁོར་བ་
ལ་ཞེན་པས། ཐོས་བསམ་སྒོམ་པ་གང་བྱས་ནའང་དེ་ཐར་པའི་ལམ་དུ་མི་འགྲོ། འཁོར་བའི་རྒྱུར་
འགྱུར་པ་ཡིན། དེས་ན་འཁོར་བའི་སྐྱོན་དང་ཉེས་པ་མང་པོ་བསམས་ནས་ཞེན་པ་དེ་སྤོང་དགོས།
དེའི་ཐོག་ཏུ་ཡང་རང་གི་དོན་ལ་ཞེན་པས་ཆོས་བྱས་ཀྱང་། ཐེག་དམན་གྱི་ལམ་དུ་འགྱུར་བ་ལས་
སངས་རྒྱས་ཐོབ་མི་ཐུབ། །
དེས་ན་སེམས་ཅན་ཐམས་ཅད་ལ་བྱམས་པ་དང་། སྙིང་རྗེ་དང་། བྱང་ཆུབ་ཀྱི་སེམས་ཀྱིས་
རང་དོན་ལ་ཞེན་པ་སྤོང་དགོས། མདོར་ན་ཞེན་པ་དེ་གསུམ་སྤངས་ནས་སེམས་ཅན་ཐམས་ཅད་ཀྱི་
དོན་དུ་སངས་རྒྱས་ཐོབ་པར་བྱ། དེའི་ཆེད་དུ་དམ་པའི་ཆོས་ཉན་པར་བྱ་བསམ་པའི་ཀུན་སློང་ཐེག་
ཆེན་སེམས་བསྐྱེད་ཀྱིས་ཟིན་པ་ངེས་པར་བྱ་དགོས། ཀུན་སློང་ཐེག་ཆེན་སེམས་བསྐྱེད་ཀྱིས་ཟིན་
པའི་ཐོས་པ་བྱེད་པ་ལ་མདོ་སྡེ་རྣམས་ལས། བྱང་ཆུབ་སེམས་དཔའ་གང་ལ་ལ་མདོ་འདི་ཉན་ན་ཕན་
ཡོན་འདི་དང་འདི་ལྟ་བུ་ཡོད་དོ་ཞེས་གསུངས་པའི་ཕན་ཡོན་རྣམས་འབྱུང་བ་ནི་ངེས་པ་ཡིན། །
དོན་དེ་དག་སྙོམས་འཇུག་རབ་གསལ་ལས། འཇིག་རྟེན་བྱ་བ་སྙིང་པོ་མེད་པར་ངེས་ནས་
གསུང་རབ་དོན་ལ་བརྩོན། །ཞེས་དང་། མདོ་སྡེ་པདྨ་དཀར་པོ་ལས། ཞེན་པ་ཐམས་ཅད་རྣམ་
སྤངས་ཏེ། །འདི་འདྲ་བ་ཡི་མདོ་སྡེ་ཉོན། །འདི་ནི་ཤིན་ཏུ་ཐོས་པར་དཀའ། །མོས་པ་ཤིན་ཏུ་རྙེད་
པར་དཀའ། །ཞེས་གསུངས། ། ་
འོ་ན་ཐོས་པ་ཆུད་མི་ཟ་བའི་ཐབས་གང་ཡིན་ཞེ་ན། དེ་ནི་གང་ཐོས་པ་ཉམས་སུ་ལེན་པ་དེ་
ཡིན་ཏེ། ནམ་མཁའ་མཛོད་ཀྱིས་ཞུས་པའི་མདོ་ལས། སྔོན་བྱས་དགེ་དང་མི་དགེ་ཆུད་མི་ཟ། །དེ་
བཞིན་གཤེགས་ལ་མཆོད་བྱས་ཆུད་མི་ཟ། །བསམ་པ་བྱང་ཆུབ་སེམས་ཀྱང་ཆུད་མི་ཟ། །སྒྲུབ་པ་
གཙོར་བྱེད་ཐོས་པ་ཆུད་མི་ཟ། །ཞེས་དང་། རེག་མདའ་བས། ཐོས་པའི་ཆོས་རྣམས་དོན་ཡོད་བྱ་

བའི་ཕྱིར། །གཞོན་ནུ་བློ་གྲོས་དབེན་པའི་ནགས་སུ་འགྲོ །ཞེས་གསུངས་པ་ལྟར་ཆོས་ཐོས་ནས་
ཤེས་པར་བྱ་བ་རྣམས་ཤེས། སྤང་བར་བྱ་བ་རྣམས་སྤངས། བསྒོམ་པར་བྱ་བ་རྣམས་བསྒོམས་ན་
ཐོབ་པར་བྱ་བ་རྣམས་ཐོབ་པར་ངེས་པས་ཐོས་པ་དོན་ཡོད་པའི་ཐབས་དེ་དག་ཡིན་ཏེ་དེ་རྣམས་ལ་
འབད་པར་རིགས་སོ། ། ་
སངས་རྒྱས་ཀྱི་ཆོས་ཀྱི་གདུལ་ཞིང་དུ་གྱུར་པའི་ཡུལ་དུ་མར་སྲིད་ལས་ངེས་པར་འབྱུང་བས་
བསྐུལ་ཏེ། སྟོན་མཆོག་ཤཱཀྱའི་རྒྱལ་པོའི་རྗེས་སུ་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ་ཐོས་བསམ་
སྒོམ་གསུམ་གྱིས་ཐར་པ་དང་། ཐམས་ཅད་མཁྱེན་པའི་ལམ་སྒྲུབ་པ་ད་དུང་མང་དུ་བཞུགས་པ་
རྣམས་ནི་རྗེས་སུ་ཡི་རང་བ་དང་། ཕྱག་འཚལ་བ་ལ་སོགས་པ་བསོད་ནམས་གསག་པའི་ཞིང་དུ་
གྱུར་པ་ལགས་པས། ཁོ་བོ་ལྟ་བུས་གཞེན་བསྐུལ་འདེབས་པའི་ཡུལ་ག་ལ་ཡིན། ་
འདིར་ནི་རབ་ཏུ་བྱུང་ནས་སྡོམ་པ་བླངས་ཀྱང་བསྲུང་བྱ་གང་ཡིན་ཙམ་ཡང་ཐོས་བསམ་བྱས་
མ་མྱོང་བ་གང་དག་ཡོད་པ་དང་། ཁྱད་པར་སངས་རྒྱས་ཀྱི་རྗེས་སུ་ཞུགས་པའི་ཁྱིམ་པ་ཕོ་མོ་ཕལ་།
ཆེ་བ་དཀོན་མཆོག་གསུམ་ལ་དད་པ་ཡོད་ལ། ཆོས་མི་ཤེས་པ་དང་། མི་བྱེད་པ་དང་། བྱས་ཀྱང་ནོར་
འཁྲུལ་བྱེད་པ་རྣམས་ལ་ཐོག་མ་ཉིད་ནས་ཆོས་ཉན་པ་དེ་གལ་ཆེ། ཆོས་ཉན་ན་ཆོས་ཤེས་པར་འགྱུར།
དེ་ནས་ལག་ལེན་བྱེད་དགོས། ལག་ལེན་བྱས་ན་དོན་ཐམས་ཅད་འགྲུབ་པར་འགྱུར་བ་ཡིན་ཞེས་
གཞེན་བསྐུལ་འདེབས་པའི་ཆེད་དུ་དེའི་སྐོར་མདོ་དང་བསྟན་བཅོས་ཀྱི་ལུང་ཁ་ཤས་ཀྱི་དོན་གོ་བདེ་བར་
ཞུས་པ་ཡིན། ཤུདྡྷཾ། སརྦདཱཀལྕཎྞབྷཝཏུ།། །།

༄༅། །བློ་ལྡོག་རྣམ་བཞི།
ད་དེ་རིང་ཆོས་གསར་པ་གང་ཡང་ཞུ་འཆར་མེད། དེ་བཞིན་དུ་གོ་ཁག་པོ་དེ་འདྲ་བ་གང་ཡང་
མེད། བློ་ལྡོག་རྣམ་བཞི་ཞེས་པ། དེ་དག་དུས་རྒྱུན་ང་ཚོས་ཉིན་རེའི་ཉིན་རེ་ལ་སེམས་ཀྱི་ཐོག་ཏུ།
སངས་རྒྱས་ཀྱི་གསུང་དང་རྒྱ་བོད་ཀྱི་མཁས་པ་དེ་རྣམས་ཀྱི་ཚིག་གང་ནོ་རྣོ་རེ་སེམས་ལ་བཟུང་ནས།
དེ་རྣམས་ཡང་ནས་ཡང་དུ་སེམས་ཀྱི་སྟེང་ནས་སྐྱོར་བཞིན། ཉིན་རེ་བཞིན་དུ་བསྐྱར་བ་ཡིན་ན་
སེམས་དེ་ལ་འགྱུར་བ་འགྲོ་བ་ཡིན་པས། ཁ་ཏོན་བྱེད་སྟངས་སྐོར་ཅུང་ཙམ་ཞུ་ན་བསམ་བྱུང་། གོ་
རིམ་ཞེས་གང་ཡང་མེད། ལུང་དེ་རྣམས་བློ་ལ་ཡང་ཡང་བསྐྱོར་དུས། དོན་དག་འདི་ཟེར་བསམ་པ་
ཙམ་མ་ཡིན་པ། རང་གི་སེམས་ཀྱི་སྟེང་དང་སྙིང་གི་དཀྱིལ་ནས་བསམ་གྱི་ཡོད་བསམ་པར་བྱ། ད་
ལྟ་ང་ཚོའི་འཁོར་བའི་སེམས་དེ་ལ་སྐྱོན་ཆ་མང་པོ་ཞིག་གོམས་སྡད་ཡོད་པ་མ་གཏོགས། ཆོས་ནས་
གསུངས་པའི་ཡོན་ཏན་དེ་དག་ང་ཚོའི་རྒྱུད་ལ་ཡོད་མ་རེད། དེ་བས་ན་ང་ཚོས་དེ་རྣམས་ཡོད་པ་བྱེད་
དགོས། 
དཔེར་ན། བྱམས་དང་སྙིང་རྗེ་ཞེས་པ་དེ་དག་ང་ཚོའི་བཟོ་དགོས་པ་རེད། བཟོ་ཐབས་དེ་ལ་
ཐབས་ཤེས་མང་པོ་བྱས་ནས། གཙོ་བོ་དང་པོ་དེ་ལ་ཞི་གནས་ཀྱི་སེམས་སྒོམ། དེ་དག་གིས་ཡག་པོ་
བཟོ་ཐུབ་ཀྱི་ཡོད་རེད། དེ་དག་ལས་དང་པོ་རྣམས་ལ་ཁག་པོ་ཡིན་དུས་སོ་སོའི་དང་པོ་ཐོས་བསམ་
བྱས་ན་ཏོག་ཙམ་ཕན་ཐོག་ཡོད་རེད། དེ་ཡི་སྟེང་དུ་ཡང་དང་ཡང་དུ་དྲན་བསྡད་པ་ཡིན་ན། སེམས་དེ་
འགྱུར་ཅན་ཡིན་དུས་གཏན་གཏན་འགྱུར་བ་འགྲོ་རྒྱུ་རེད། སངས་རྒྱས་ཀྱི་རྒྱུད་ཞིག་གི་ནང་དུ་
གསུངས་འདུག །སེམས་དེ་ལ་གྱུར་བ་ག་འདྲ་བཏང་བ་ཡིན་ན་དེ་ལྟར་འགྱུར་འགྲོ་བ་རེད་གསུངས་
པ་རེད། དེ་ནས་དལ་འབྱོར་བརྙེད་དཀའ་ལ་སོགས་དེ་དག་དྲན་ཡོང་དུས་རྩ་བ་ནས། སེམས་དེ་
ཆོས་ཕྱོགས་སུ་འཁྲིད་ཐུབ་པ་རེད། དལ་འབྱོར་བརྙེད་དཀའ་ཞེས་པ་དེ། ཆོས་སྒྲུབ་པ་ལ་མི་ཡི་ལུས་

རྟེན་ཞིག་དགོས་ཀྱི་ཡོད་རེད། ལུས་དེ་ཡང་དང་ཡང་དུ་ཐོབ་ཁག་པོ་ཡིན་དུས། ད་ལེན་ཐོབ་པ་དེ་གོ་
ཆོད་པ་ཞིག་བྱེད་བསམ་དགོས། སྤྱོད་འཇུག་གི་ནང་དུ། མི་ཡི་གྲུ་ལ་བརྟེན་ནས་ནི། །ཞེས་པའི་ཚིག་
བཅད་དེ་བློ་ལ་བཟུང་ནས། དེ་དག་གིས་བསྐྱོར་བཞིན། དཔེར་ན། དོན་དག་དེ་ཆུ་བོའི་ཕ་རོལ་དུ་
བརྒལ་དགོས་ན། གྲུ་དེ་རང་གི་ལག་ན་ཡོད་པའི་སྐབས་སུ་བརྒལ་དགོས་ཀྱི་ཡོད་རེད་གསུངས་པ་
རེད། དཔེ་དེ་བཞིན་དུ་ད་ལྟ་མི་ཡི་ལུས་ཐོབ་དུས་འཁོར་བའི་རྒྱ་མཚོའི་ཕ་རོལ་དུ་འགྲོ་ཐབས་བྱེད་
པ་དེ་ལ་དལ་འབྱོར་བརྙེད་དཀའ། འཆི་བ་མི་རྟག་པ་ཟེར་བ་དེས། ད་ལྟ་ང་བྱེད་དགོས་པའི་དམ་
པའི་ཆོས་དེ་འཕྲལ་དུ་བྱེད་དགོས་རེད་མ་གཏོགས། རྗེས་མོ་བྱེད་ཐུབ་པའི་ངེས་པ་ཡོད་མ་རེད།
ནམ་འཆི་འགྲོ་བའི་ངེས་པ་ཡོད་མ་རེད་བསམ་པ་དེ་རེད། དེ་སྤྱོད་འཇུག་གི་ནང་དུ། མྱུར་བ་ཉིད་དུ་
འཆི་འགྱུར་བས། །ཞེས་པ་དེ་རེད། དེ་ཡི་ཚིག་དེ་བློ་ལ་བཟུང་སྟེ། ཡང་ཁ་ཡིས་བསྐྱོར། དོན་དག་དེ་
ང་ཚོ་མྱུར་བར་ཉིད་འཆི་བར་འགྱུར་བས། དེ་རིང་ནས་བཟུང་སྟེ་དུས་ཚོད་གང་ཡོད་ཡོད་ཀྱིས་ཆོས་
བྱེད་པའི་སེམས་ཐག་བཅད་དགོས་ཀྱི་རེད་གསུངས་པ་རེད། རྗེས་སུ་རྒན་ཁོག་ཆགས་པ་དང་ན་བ་
ལ་སོགས་པའི་འགལ་རྐྱེན་དང་འཕྲད་པའི་སྐབས་ལ། དུས་ཚོད་ཕྱིས་དྲག་པ་རེད་གསུངས་པ་རེད།
ལས་རྒྱུ་འབྲས་ཞེས་པ་དེ། བདེ་དང་སྡུག་བསྔལ་གཉིས་པོ་སོ་སོར་ཕྱེས་ནས། ལས་དགེ་བ་དང་མི་
དགེ་བ་དེ་གཉིས་སོ་སོ་བྱས་པ་ལས་བྱུང་བ་ཡིན་དུས། ད་ལས་དགེ་བ་སྒྲུབ་མི་དགེ་བ་སྤོང་བསམ་དེ་
དགོས། རྒྱལ་པོ་ལ་གདམ་པའི་ནང་དུ་གསུངས་རེད། རྒྱལ་པོ་ཆེན་པོ་ཁྱེད་རང་འཆི་བའི་དུས་ལ་
བབས་དུས། ཁྱེད་ཀྱིས་ཚེ་གཅིག་ལ་བསགས་པའི་ལོངས་སྤྱོད་དང་། འཁོར་འབངས་དེ་དག་གི་
མཉམ་དུ་འགྲོ་ཀྱི་མ་རེད། ཁྱེད་རང་གིས་ལས་གང་བསགས་པ་དེ་དག ། །
དཔེར་ན། ལུས་པོའི་རྗེས་སུ་གྲིབ་མ་འགྲོ་བ་ནང་བཞིན། ་ཁྱེད་ཉིད་གང་དུ་བྱོན་པ་དེར་འགྲོ་
བར་འགྱུར་བ་ཡིན་གསུངས་པ་རེད། འཁོར་བའི་ཉེས་དམིགས་ཞེས་པ་དེ་ང་ཚོས་ཐར་པ་སྒྲུབ་
དགོས་ཀྱི་ཡོད་རེད། ཐར་པ་སྒྲུབ་པ་ལ་འཁོར་བ་ལ་ཞེན་པ་མ་སྤང་ན། ཐར་པ་སྒྲུབ་འདོད་ཡོང་གི་
མ་རེད། འཁོར་བ་ལ་ཞེན་པ་སྤོང་བ་ལ་རྒྱུ་མཚན་ཞིག་དགོས་ཀྱི་ཡོད་རེད། འཁོར་བའི་སྐྱོན་ཤེས།

སྐྱོན་ཤེས་པ་ཙམ་གྱིས་མི་འགྲིག །ཡང་དང་ཡང་དུ་སྐྱོན་རྣམས་སྒོམ་དགོས་པ་རེད། དེ་ལྟར་སྒོམ་
ནས་འཁོར་བ་ལ་ཞེན་པ་ལྡོག་པ་དེ་ལ་འཁོར་བའི་ཉེས་དམིགས། སངས་རྒྱས་ཀྱིས་མདོ་ལས་
གསུངས་པ་རེད། སྲིད་སྲེད་མ་རིག་དབང་གིས་འཁོར་བ་ན། །ལས་དང་མ་རིག་པ་འདོད་ཆགས་
གསུམ་གྱིས་རྐྱེན་པས་འཁོར་རིགས་ལྔ་ལ། རྫ་མཁན་གྱི་འཁོར་ལོ་འཁོར་བ་ནང་བཞིན། བར་
མཚམས་མེད་པ་དང་། མཐའ་མེད་པར་འཁོར་བ་རེད་གསུངས། སངས་རྒྱས་ལ་བཀའ་འདྲི་འཁོར་
བ་ལ་སྐྱོན་གང་ཡོད་རེད་ཞུས་པས། སངས་རྒྱས་ཀྱི་སྐྱོན་གཉིས་ཡོད་རེད་གསུངས་པ་རེད། དེའང་
སྡུག་བསྔལ་བ་དང་། མི་རྟག་པ་གཉིས། སྡུག་བསྔལ་བ་ཞེས་པ་དེ་ཚོར་བ་སྡུག་བསྔལ་རེད། ཚོར་བ་
བདེ་བ་དེ་དག་ལ་གཏན་པོ་ཡོད་མ་རེད་འགྱུར་འགྲོ་བ་རེད་གསུངས་པ་རེད། ། འཕགས་པ་ལྷས་
གསུངས་པ་རེད། མགོའམ་གོས་ལ་མེ་ཤོར་ན། །ཞེས་གསུངས་པ་རེད།
དཔེར་ན། མགོའམ་གོས་ལ་གློ་བུར་དུ་མེ་ཤོར་ན། ལས་ཀ་གཞན་དག་རྣམས་བཞག་ནས་དེ་
གསོད་ཐབས་བྱེད་དགོས་ཀྱི་རེད། མེ་གསོད་པ་དེ་བཞག་ནས་དེ་བས་ཀྱང་འཁོར་བ་དེ་ཟློག་ཐབས་
བྱེད་དགོས་ཡོད་རེད་གསུངས། དེས་ལུས་དང་ལོངས་སྤྱོད་ལ་མ་བལྟས་ནས་འཁོར་བ་སྤོང་ཐབས་
བྱེད་དགོས་གསུངས་པ་རེད། དེ་ནས་ང་ཚོས་ཞེན་པ་བཞི་བྲལ་ཞེས་པ་དེ་དྲན་ཙམ་ཞིག་བྱེད། དེ་
ཤིན་ཏུ་གལ་ཆེན་པོ་རེད། ཚེ་འདི་ལ་ཞེན་ན་ཆོས་པ་མ་རེད་གསུངས་པ་རེད། དེས་འཆི་བ་མི་རྟག་པ་
དྲན་པའི་སྒོ་ནས་ཚེ་འདི་ལ་མ་ཞེན་པ་ཞིག་བྱེད་དགོས་གསུངས་པ་རེད། ཆོས་ཞེས་པ་དེ་ལ་སཾ་ཀྲི་
ཏའི་སྐད་དུ་དྷརྨ་ཞེས་པ་བྱ་བ་དེ། འཛིན་པ་ལ་འཇུག་པ་རེད། མཐའ་ན་ཆོས་ཆུང་ངུ་དེས་ངན་སོང་
ལས་འཛིན་ཐུབ་དགོས་ཀྱི་ཡོད་རེད། འབྲིང་པོ་དེས་འཁོར་བ་ལ་མི་སྐྱེ་བར་འཛིན། ཚོས་ཆེན་པོ་
ཐེག་པ་ཆེན་པོའི་ཆོས་དེས་སྲིད་ཞི་གཉིས་ཆར་ལ་མི་སྐྱེ་བར་འཛིན་ཐུབ་པ་ཞིག་དགོས་ཀྱི་ཡོད་རེད།
དེས་ན་ཚེ་འདི་ལ་ཞེན་པས་ཆོས་ལ་ཐོས་བསམ་སོགས་ག་རེ་བྱས་ན་ཡང་། ཆོས་མ་རེད་གསུངས་པ་
རེད།ཁམས་གསུམ་ལ་ཞེན་ན་ངེས་འབྱུང་མིན། །
ཞེས་གསུངས་པ་དེ་སྐྱེ་བ་རྗེས་མ་རྣམས་སུ་ལྷ་དང་མི་ལྟ་བུའི་ལུས་རྟེན་ཐོབ་པའི་དོན་དུ། །

ཆོས་བྱེད་བསམ་པ་དེ་ངེས་འབྱུང་མིན་ཞེས་གསུངས་པ་རེད། འཁོར་བ་ལས་ངེས་པར་འབྱུང་ནས་
ཐར་པ་ཐོབ་པའི་ལམ་མ་རེད་གསུངས་པ་རེད། དེས་ན་ང་ཚོ་སྐྱེ་བ་རྗེས་མ་རྣམས་སུ་ངན་སོང་དུ་མི་སྐྱེ།
མཐོ་རིས་ཐོབ་པའི་དོན་དུ་ཆོས་བྱེད་དགོས་བསམ་པ་ཡིན་ན། ཐར་པ་སྒྲུབ་པའི་ལམ་མ་ཡིན་པ་
འཁོར་བ་སྒྲུབ་པའི་ལམ་ཡིན་སྟབས་དེ་ལྟ་བུ་དེ་ལ་འཁོར་བ་ལ་ཞེན་ན་ངེས་འབྱུང་མིན་གསུངས་པ་
རེད། ཡིན་ན་ཡང་ང་ཚོས་སངས་རྒྱས་སྒྲུབ་དགོས་ཀྱི་རེད། སངས་རྒྱས་སྒྲུབ་པ་ལ་ངན་སོང་ལ་སྐྱེས་
ན་བར་ཆད་ཆེན་པོ་རེད། དེས་ན་དེ་སྒྲུབ་པའི་དོན་དུ་མཐོ་རིས་ཀྱི་ལུས་རྟེན་ཐོབ་བསམ་པ་དང་དེ་ཡི་
ཆེད་དུ་དགེ་བ་བྱས་ན་འགྲིག་པ་རེད། བདག་དོན་ལ་ཞེན་ན་བྱམས་སེམས་མིན། །ཞེས་གསུངས་པ་སྟེ།
ཐེག་པ་ཆེན་པོ་ཞེས་པ་དེས་གཙོ་བོ་གཞན་དོན་བྱེད་དགོས་ཀྱི་ཡོད་རེད། གཙོ་བོ་དེ་རང་དོན་བྱས་པ་
ཡིན་ན་དེ་ཐེག་པ་ཆེན་པོའི་ཆོས་སུ་མི་འགྱུར་བས་དེ་ནོར་འཁྲུལ་རེད་གསུངས་པ་རེད། དེ་ཡི་ཕྱིར་ན་
ང་ཚོས་རང་དོན་བྱས་པའི་སྐྱོན་དང་། གཞན་དོན་བྱས་པའི་ཕན་ཡོན་མང་པོ་བསམ་དགོས་རེད།
བྱམས་པ་དང་། སྙིང་རྗེ། བྱང་ཆུབ་ཀྱི་སེམས་ལ་སོགས་པ་སྒོམ་དགོས། འཁོར་བའི་རྩ་བ་དེ་བདག་
འཛིན་ཡིན་སྟབས། དེའི་གཉེན་པོ་ལ་གནས་ལུགས་རྟོགས་པའི་ཤེས་རབ་སྒོམ་དགོས། ཡང་ན་འདི་
འདྲ་བྱས་ན། འཁོར་བའི་རྩ་བ་དེ་རྣམ་རྟོགས་ཡིན་སྟབས། དེ་སྤོང་བའི་དོན་དག་ལ་ལྟ་བ་སྒོམ་
དགོས་གསུངས་པ་རེད། འཛིན་པ་བྱུང་ན་ལྟ་བ་མིན། །ཞེས་གསུངས་དུས། གནས་ལུགས་ག་རེ་
ཡིན་པ་དེ་རྟོགས་པའི་བློ་དེ་ལ་ལྟ་བ་ཞེས་བྱ། གནས་ལུགས་དེ་གང་དུ་ཡོང་མ་གྲུབ་པ་ཞིག་ཡིན་དུས།
ཅི་ཡང་མི་འཛིན་པ་ཞིག་དགོས་གསུངས་པ་རེད། ་
དཔེར་ན། སྟོང་པ་ཉིད་ཡིན་བསམ་པ་ཡིན་ན་ཡང་དེ་ལྟ་བ་མ་རེད། འཛིན་པ་ཡིན་གསུངས་
པ་རེད། ལྟ་བ་ཞེས་པ་དེ་ལ་གང་དུ་ཡང་མི་འཛིན་པ་ཞིག་དགོས་གསུངས་པ་རེད། ཞེན་པ་བཞི་བྲལ་
གྱི་ཉམས་ལེན་ཞིག་སེམས་རྒྱུད་ལ་ཡོད་ཅིང་སེམས་པ་དེ་གང་མཚམས་ཤིག་བསྒྱུར་ཐུབ་ཡོད་ན། དེ་
ཡི་སྟེང་དུ་ཁ་ཏོན་དང་དགེ་སྦྱོར་སོགས་སྔགས་ཀྱི་ཉམས་ལེན་དེ་དག་མཛད་པ་ཡིན་ན་ཚད་དང་ལྡན་
པ་ཞིག་རེད། དེ་ནས་ཚད་མེད་བཞི་དྲན་པ་དེ་གལ་ཆེན་པོ་རེད། དང་པོ་ཉིད་ནས། ཇོ་བོ་རྗེའི་

ལུགས་བྱས་ན་མ་ཡིན་བསམ། དེ་ནས་དྲིན་ཆེན་པོ་ཡིན་བསམ། དེ་ལ་དྲིན་ལན་འཇལ་དགོས་ཀྱི་
ཡོད་བསམ། དེའང་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག ཞེས་
པ་སྟེ། བདེ་བ་ཞེས་པ་དེ་གནས་སྐབས་མཐོ་རིས་བདེ་བ་སྐྱོན་མེད་པ། ཆོས་དང་མི་འགལ་བའི་བདེ་
བ་དང་། མཐར་ཐུག་སངས་རྒྱས་ཀྱི་བར་ཐོབ་པ་ཞིག་དང་། བདེ་བའི་རྒྱུ་དགེ་བ་ཉམས་སུ་ལེན་བྱེད་
བསམ་པ་དེ་བྱམས་པ། སེམས་ཅན་ཐམས་ཅད་བདེ་བའི་རྒྱུ་དང་ལྡན་པར་འགྱུར་ཅིག་ཞེས་པ་དེ་
ཆར་གསུམ་ཙམ་སྐྱོར། སེམས་ཀྱི་སྟེང་ནས་དྲན། དེ་ནས་སྡུག་བསྔལ་དང་། དེ་ནས་མཐོ་རིས་དང་
ངན་སོང་གི་སྡུག་བསྔལ་དང་། སྡུག་བསྔལ་གྱི་རྒྱུ་མི་དགེ་བ་དང་། ཉོན་མོངས་པ་བདག་འཛིན་དེ་
རྣམས་རེད། དེ་དག་དང་བྲལ་བར་གྱུར་ཅིག་བསམ། གསུམ་པ་དགའ་བ་ཚད་མེད་ཞེས་པ་དེ། སྡུག་
བསྔལ་མེད་པ་དང་། བདེ་བ་ཡོད་ན་དེ་དང་མི་འབྲལ་བར་གྱུར་ཅིག་བསམ། བཞི་བ་བཏང་སྙོམས་
དེ་སེམས་ཅན་ཐམས་ཅད་ལ། ཁ་ཤས་ལ་འདོད་ཆགས། ཁ་ཤས་ལ་ཞེ་སྡང་མ་བྱས་པར་སེམས་ཅན་
ཐམས་ཅད་ལ་ཁོད་མཉམ་པའི་བསམ་བློ་ཐོབ་པར་ཤོག་ཅིག་བསམ། དེ་རྣམས་ལ་ཚད་མེད་པ་ཞེས་
པ་དེ། དེ་རྣམས་ཚར་གཅིག་སྒོམ་པ་ཡིན་ན། བསོད་ནམས་ཚད་མེད་པར་བསོག་པར་འགྱུར་བ།
དཔེར་ན། བྱམས་པ་ལྟ་བུ་ཚར་གཅིག་སེམས་ལ་དྲན་པ་ཡིན་ན། ཚད་མེད་པའི་བསོད་ནམས་
གསོག་པར་འགྱུར། ཕྱི་ནས་སྦྱིན་པ་ཆེན་པོ་བྱས་པ་དང་། མཆོད་འབུལ་རྒྱ་ཆེན་པོ་བྱས་པ་བས་ཀྱང་
རྒྱ་ཆེ་བའི་བསོད་ནམས་ཐོབ་ཀྱི་ཡོད་རེད།
དེ་དག་གི་ནང་ནས་སྙིང་རྗེ་དེ་གནས་སྐབས་ཐམས་ཅད་དུ་གལ་ཆེན་པོ། ཐེག་པ་ཆེན་པོའི་
ཆོས་ཐམས་ཅད་ཀྱི་སྣ་འདྲེན་མཁན་དེ་སྙིང་རྗེ་ཆེན་པོ་ཡིན་གསུངས་པ་རེད། དེ་ནས་སེམས་ཅན་
ཐམས་ཅད་ལ་རང་དབང་ཡོད་མ་རེད། སེམས་ཀྱིས་དབང་བསྒྱུར་བྱེད་ཀྱི་ཡོད་རེད། སེམས་དེ་ཡང་
ཉོན་མོངས་པས་དབང་བསྒྱུར་བྱེད་ཀྱི་ཡོད་རེད། དེས་ན་སེམས་ཅན་ཐམས་ཅད་ཉོན་མོངས་པའི་
གཞན་དབང་དུ་གྱུར་པ་རེད། དེ་ནས་སེམས་ཅན་ཐམས་ཅད་སྡུག་བསྔལ་གྱི་གཞན་དབང་རེད།
སྡུག་བསྔལ་གྱིས་དབང་བསྒྱུར་བྱེད་པ་མ་གཏོགས་རང་དབང་གཏན་ནས་ཡོད་མ་རེད། དེས་ན་ཉོན་

མོངས་པ་དང་སྡུག་བསྔལ་གཉིས་ཀྱི་གཞན་དབང་ཡིན་སྟབས་སྙིང་རྗེ་བསམ་དགོས། དེ་ནས་
སེམས་ཅན་རྣམས་འདོད་པ་མེད་ཀྱང་རང་དབང་མེད་བཞིན་དུ་སྡུག་བསྔལ་བཟོད་མི་ཐུབ་པ་དེ་འདྲ་
མྱོང་བར་འགྱུར་པས་སྙིང་རྗེ་བསམ། དེ་ནས་སེམས་ཅན་དེ་རྣམས་ཀྱིས་རྒྱུ་རྐྱེན་རྣམས་བསག་ཚར་
བ་ཡིན་སྟབས། དམྱལ་བ་ཡི་ཚ་གྲང་གི་སྡུག་བསྔལ་མྱོང་དགོས། དེ་ཡང་ཚར་གཅིག་མ་ཡིན་པ།
ལན་གྲངས་ཚད་མེད་པ་མྱོང་དགོས་པ་ཡིན་སྟབས་སྙིང་རྗེ་བསམ། ཡི་དྭགས་རྣམས་ཀྱིས་དཀྲེས་
སྐོམ་གྱི་སྡུག་བསྔལ་ལན་གྲངས་ཚད་མེད་པ་མྱོང་དགོས་པས་སྙིང་རྗེ། དུད་འགྲོ་རྣམས་ཀྱིས་གཅིག་
གིས་ཟ་བའི་སྡུག་བསྔལ་ཚད་མེད་པ་མྱོང་དགོས་པས་སྙིང་རྗེ་བསམ། དེ་ནས་སྐྱེ་བ་དང་། ན་བ།
འཆི་བ་སོགས་མི་ཡི་སྡུག་བསྔལ་དེ་ཡང་ལན་གཅིག་ཙམ་མ་ཡིན་པ། ལན་གྲངས་ཚད་མེད་པ་མྱོང་
དགོས་པས་སྙིང་རྗེ་བསམ། ལྷ་ཁ་ཤས་ལ་འཆི་བའི་ཚེ་སྡུག་བསྔལ་ཤུགས་ཆེན་པོ་ཡོད་རེད། ལྷ་
ཐམས་ཅད་འཆི་འཕོས་ནས་ངན་སོང་གསུམ་སོགས་ལ་སྐྱེ་དགོས་པ་ཡིན་པས་སྙིང་རྗེ་བསམ། དེ་
ནས་སེམས་ཅན་ཐམས་ཅད་འཁོར་བ་ན་ཡུན་རིང་པོ་སྡོད་དགོས་པས། རང་གི་ལུས་ལས་གཞན་
གྱིས་གཏོན་པའི་ཁྲག་དང་། ངུས་པའི་མཆིལ་མ་བསགས་བཞག་ན་འཁྱིལ་བའི་འཆི་མའི་རྒྱ་མཚོ་ལྟ་
བུ་ཡོད་རེད་གསུངས། རང་སེམས་ཅན་གྱི་ལུས་ཚད་ཀྱི་ཤ་དང་རུས་པ་དེ་བསག་བཞག་ཡོད་པ་ཡིན་
ན་རི་བོ་ལྟ་བུ་ཡོད་རེད།
དེ་ལྟར་མྱང་བའི་སེམས་ཅན་འདི་རྣམས་སྙིང་རེ་རྗེ་བསམ། ད་དུང་འཁོར་བ་སྤོང་བ་ལ་
སངས་རྒྱས་ཀྱིས་གསུངས་པའི་ཆོས་ཀྱི་ཉམས་ལེན་བྱེད་དགོས་ཀྱི་ཡོད་རེད། སངས་རྒྱས་ཀྱི་སངས་
རྒྱས་ཀྱིས་གསུངས་པའི་ཆོས་དང་འཕྲད་ཁག་པོ། ཆོས་དང་འཕྲད་ན་ཡང་། ཉོན་མོངས་པའི་གཞན་
དབང་དུ་གྱུར་བ་ཡིན་པས་སྙིང་རྗེ་བསམ། སྤྱན་རས་ལ་ཁྱེད་ཀྱིས་སེམས་ཅན་སྙིང་རྗེ་ཇི་ལྟར་བྱེད་
ཀྱི་ཡོད་ཞུས་དུས། ཁོང་གིས་མཐོ་རིས་ཀྱི་སེམས་ཅན་འདི་རྣམས་སྡུག་བསྔལ་གྱི་རྒྱུ་སྒྲུབ་མཁན་དང་།
ངན་སོང་གི་སེམས་ཅན་དེ་རྣམས་འབྲས་བུ་སྡུག་བསྔལ་མྱོང་མཁན་ཡིན་པས་སྙིང་རྗེ་བསམ་གྱི་ཡོད་
གསུངས་པ་རེད། ཁམས་གསུམ་གྱི་འཁོར་བ་འདི་ཡི་གང་དུ་སྐྱེས་སོང་ན་ཡང་སྐྱིད་པོ་ཡོད་མ་རེད་

གསུངས། གྲགས་པ་རྒྱལ་མཚན་གྱིས་གསུངས་པ་རེད་མཐོ་རིས་དང་ངན་སོང་གང་དུ་སྐྱེས་ཀྱང་
བདེ་སྐྱིད་མེད་པ་ཐག་ཆོད་པ་ཡིན་ན། དེ་ནས་ཆོས་བྱེད་ཐུབ་ཀྱི་རེད་གསུངས་པ་རེད། སེམས་ཅན་
གཞན་ལ་བལྟས་ན་ཡང་། གནས་རིགས་མཐོ་དམན་དང་། ཤར་ལྷོ་སོགས་གང་དུ་སྐྱེས་ཀྱང་བདེ་
སྐྱིད་ཡོད་མ་རེད་བསམ་ནས་སྙིང་རྗེ་སྒོམ།
མདོར་ན་སེམས་ཅན་རྣམས་ལ་ཕར་བལྟས་པ་ཡིན་ན་སྟོབས་ཆེན་ལྟ་བུ་ག་ཚོད་ཡོད་ན་ཡང་།
སྡུག་བསྔལ་གྱིས་གནར་སྡད་པའི་ཉམས་ཐག་ཤ་སྟག་ཡིན་པས་སྙིང་རྗེ་བསམ། སྙིང་རྗེ་བསམ་པ་དེ་
ལ་སྤྱིར་བཏང་བའི་སྙིང་རྗེ་རེད། ཐེག་པ་ཆེན་པོའི་སྙིང་རྗེ་ཟེར་བ་དེ། སྙིང་རྗེ་བསམ་པ་ཙམ་མ་ཡིན་
པ་སེམས་ཅན་ཐམས་ཅད་ལ་བདེ་བ་དགོས་པ་ཡིན་ན་ཡང་བདེ་བ་ཡོད་མ་རེད། དེས་ན་སེམས་ཅན་
ཐམས་ཅད་ལ་བདེ་བ་དང་བདེ་བའི་རྒྱུ་ཡོད་པ་ཞིག་ངས་བྱེད། སེམས་ཅན་ཐམས་ཅད་ལ་སྡུག་
བསྔལ་དང་བསྡུག་བསྔལ་གྱི་རྒྱུ་དང་བྲལ་བ་ཞིག་ངས་བྱེད་བསམ་པ་ཞིག་དགོས་ཀྱི་ཡོད་རེད། བྱང་
ཆུབ་ཀྱི་སེམས་ཞུས་ན། དེ་ལྟ་བུ་ཡི་དམིགས་ཡུལ་དེ་ཇི་ལྟར་སྒྲུབ་དགོས་ཀྱི་ཡོད་ཞེ་ན། སངས་རྒྱས་
ཀྱི་གོ་འཕང་ཐོབ་ཐུབ་ན་དེ་སྒྲུབ་ཐུབ་ཀྱི་ཡོད་རེད། དམིགས་ཡུལ་ངོ་མ་དེ་སེམས་ཅན་ཐམས་ཅད་
བདེ་བ་ཡོད་པ་ཞིག་དང་སྡུག་བསྔལ་མེད་པ་ཞིག་བྱེད་པ་དེ་རེད། དེ་ཡི་ལག་ཆ་ལྟ་བུ་དེ་ལ་ངས་
སངས་རྒྱས་ཀྱི་གོ་འཕང་ཐོབ་པར་བྱེད་དགོས་བསམ་པ་དེ་ལ་སེམས་བསྐྱེད་ཞེས་བྱ། ང་ཚོས་ལས་
བྱས་ཀྱང་འདྲ་མ་བྱས་ཀྱང་དམིགས་ཡུལ་ཞིག་བཟུང་དགོས་ཀྱི་ཡོད་རེད། དེ་ལ་བཞི་པོ་ལས་སུ་
གྱུར་བ་ཡོད་མ་རེད། ཚེ་འདི་ལ་ཡག་པོ་ཡོང་བ། སྐྱེ་བ་ཕྱི་མར་ཡག་པོ་ཡོང་བ། དགྲ་བཅོམ་པའི་གོ་
འཕང་ཐོབ་པ། སངས་རྒྱས་ཀྱི་གོ་འཕང་ཐོབ་པ་བཞིའོ། །དེ་རྣམས་ཀྱི་ནང་ནས་འགྲན་ཟླ་མེད་པ་
རང་གཞན་གཉིས་ཆར་གྱི་དོན་སྒྲུབ་ཐུབ་མཁན་དེ་སངས་རྒྱས་ཀྱི་གོ་འཕང་མ་གཏོགས་ཡོད་མ་རེད།
དེས་ན་སངས་རྒྱས་ངེས་པར་སྒྲུབ་དགོས་ཀྱི་བསམ་དགོས་ཀྱི་ཡོད་རེད། དེའང་རང་དོན་དུ་སངས་
རྒྱས་ཐོབ་འདོད་ཞེས་པ་ཡོད་མ་རེད། སེམས་ཅན་གཞན་གྱི་དོན་དུ་སངས་རྒྱས་ཐོབ་འདོད་དེ་ལ་
སྨོན་པ་སེམས་བསྐྱེད། སངས་རྒྱས་ཐོབ་པའི་དོན་དུ་དགེ་བ་བསག་དགོས་བསམ་པ་དེ་ལ་འཇུག་པ་

སེམས་བསྐྱེད། དེ་ལྟ་བུའི་སེམས་བསྐྱེད་གཉིས་ཆར་གལ་ཆེན་པོ་རེད། དཔེར་ན། དགེ་བ་སྣ་
གཅིག་མ་གཏོགས་བསག་མེད་ན་ཡང་། སེམས་བསྐྱེད་དེས་རྩིས་ཟིན་པ་ཡིན་ན། དེའི་ཆོས་དེ་ཐེག་
པ་ཆེན་པོའི་ཆོས་སུ་འགྱུར་བ་རེད། དེ་ནས་ཐེག་པ་ཆེན་པོའི་ཆོས་ཀྱི་བག་ཆགས་ཆེན་པོ་ཞིག་
སེམས་རྒྱུད་ལ་བཞག་ཚར་བ་ཡིན་པས། སྔ་ཕྱི་མ་གཏོགས་སངས་རྒྱས་འགྲོ་བ་བརྒྱ་ཆ་བརྒྱ་ཐམ་པ་
ངེས་པ་རེད། དེའང་སེམས་བསྐྱེད་ཙམ་གྱིས་འགྲིག་གི་ཡོད་མ་རེད། བྱང་ཆུབ་སེམས་བསྐྱེད་ཀྱི་
སྡོམ་པ་དགོས་པ་རེད། བྱང་ཆུབ་སེམས་ཀྱི་སྡོམ་པ་རྩ་བ་ནས་ཞུ་མ་མྱོང་བ་དེ་དག་གིས། རྩ་བའི་བླ་
མའི་མདུན་ནས་བྱང་ཆུབ་སེམས་ཀྱི་སྡོམ་པ་ཞུ་དགོས་ཀྱི་ཡོད་རེད། བླ་མ་མེད་པ་ལྟ་བུ་ཡིན་ན་
སངས་རྒྱས་ཀྱི་སྐུ་རྟེན་ལྟ་བུའི་དྲུང་ནས། སངས་རྒྱས་ཀྱི་སྐུ་རྟེན་དེ་རྣམས་སངས་རྒྱས་ཡིན་བསམ།
དེ་ཡིས་སྡོམ་པ་གནང་གི་ཡོད། སོ་སོས་དེ་ཡི་རྗེས་ཟློས་བྱེད་ཀྱི་ཡོད་བསམ་པའི་སྒོ་ནས་སྡོམ་པ་བླང་
ན་འགྲིག་པ་རེད། སྔོན་མའི་སངས་རྒྱས་དང་བྱང་ཆུབ་སེམས་དཔའ་དེ་དག་གི་སེམས་བསྐྱེད་ཇི་
ལྟར་མཛད་པ་དེ་བཞིན་ངས་ཀྱང་བྱེད་ཀྱི་ཡོད་བསམ་པའི་སྒོ་ནས་བསྐྱེད་བྱེད། ཉམས་ལེན་བྱེད་ཀྱི་
ཡིན་བསམ་ནས་ཁས་ལེན་ཚར་གསུམ་བྱས་པ་ཡིན་ན་སྡོམ་པ་ཐོབ་འགྲོ་བ་རེད། ཡང་བྱང་ཆུབ་ཀྱི་
སེམས་དེ་ལ་བདག་གཞན་བརྗེ་བ་སྒོམ་པ་དང་། བདག་གཞན་མཉམ་པ་སྒོམ་པ་ཞེས་པ་གཉིས།
དང་པོ་བདག་མཉམ་པ་སྒོམ་དུས། རང་གཞན་སེམས་ཅན་ཐམས་ཅད་ཀྱིས་རང་གཞན་གཉིས་ཀའི་
བདེ་བ་བསྒྲུབ། སྡུག་བསྔལ་སྤང་བསམ་པ་དེ་མཉམ་པའི་སེམས་རེད། བདག་གཞན་བརྗེ་བ་ཞེས་
པ་དེ་རང་གི་བདེ་དང་དགེ་བ་གཉིས་ཀ གཞན་དག་སེམས་ཅན་ཐམས་ཅད་ལ་སྦྱིན། སེམས་ཅན་
ཐམས་ཅད་སྡུག་བསྔལ་དང་མི་དགེ་བ་དེ་དག་རང་གིས་ལེན་བསམ་པ་དེ་རེད། དེ་ཡི་བྱམས་སྙིང་རྗེ་
དང་། བྱང་ཆུབ་སེམས་དེ་ཡང་། བྱང་ཆུབ་སེམས་ནི་བསྐྱེད་བགྱིས་ཤིང་། །རང་གཞན་དོན་ནི་རབ་
སྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱིས། །ཞེས་པ་སོགས་ཞལ་ནས་བསྐྱོར། སེམས་ཀྱི་
སྟེང་ནས་དྲན་པར་བྱས་སྟེ། འབུམ་ཁ་ཤས་བསག་ན་སེམས་པ་དེ་གཏན་གཏན་འགྱུར་འགྲོ་བ་རེད།
དེ་ལྟར་མཛད་པ་དེས་ཀྱང་ཕན་པ་ཡོད། ཁྱད་དུ་བདག་གཞན་བརྗེ་བ་ཞེས་པ་དེ་ཐེག་པ་ཆེན་པོའི་

ཉམས་ལེན་མཐར་ཐུག །བདག་གཞན་བརྗེ་བ་ཞེས་པ་མ་སྒོམ་ན། གནས་སྐབས་སྐྱིད་པོ་ཡོང་གི་མ་
རེད་ལ། མཐར་ཐུག་སངས་རྒྱས་ཀྱི་གོ་འཕང་ཐོབ་ཀྱི་མ་རེད། དེས་ན་དེ་ནན་ཏན་བྱས་ནས་སྒོམ་
དགོས་ཀྱི་རེད། བདག་གཅེས་འཛིན་ཞེས་པ་དེ་གཞན་ཡལ་བར་འདོར་ནས། སོ་སོ་གལ་ཆེན་དུ་
བརྩི་བ་དེ་རེད། གཞན་གཅེས་པར་འཛིན་པ་དེ་བདག་ཡལ་བར་དོར་ནས་སེམས་ཅན་རྣམས་གནད་
ཆེན་པོར་བརྩི་བ་དེ་རེད། དེ་སྒོམ་པ་ལ་བདག་གཅེས་འཛིན་སྤང་། གཞན་གཅེས་འཛིན་ལེན་
དགོས་བསམ་པ་དེ་ཡང་དང་ཡང་དུ་སེམས་ཀྱི་སྟེང་ནས་དྲན། དེ་ཡང་རྒྱུ་མཚན་གྱི་ཐོག་ནས་དྲན་
དགོས་རེད། དེ་རྒྱུ་མཚན་གང་ཡིན་ཞེ་ན། རང་དམན་པ་ཡིན་སེམས་ཅན་རྣམས་མཆོག་ཏུ་འགྱུར་བ་
རེད་ཡང་དང་ཡང་དུ་བསམ། ་
དེ་ཡང་རྒྱུ་མཚན་གང་ཡིན་ཞེ་ན། ཉེས་པ་ཐམས་ཅད་རང་ལ་བརྟེན་ནས་འབྱུང་བ་དང་། ཡོན་
ཏན་ཐམས་ཅད་གཞན་ལ་བརྟེན་ནས་འབྱུང་བ་ཡིན་བསམ། ང་རང་གི་དོན་བྱེད་དགོས་བསམ་པ་དེ།
ཁོང་རང་སྡུག་བསྔལ་གྱི་རྒྱུ། སེམས་ཅན་གཞན་གྱི་དོན་དག་བྱེད་དགོས་བསམ་པའི་བསམ་བློ་དེ་ག་
རང་བདེ་བའི་རྒྱུ་རེད། ཞི་བ་ལྷས་གསུངས་པ་རང་གི་དོན་བྱེད་དགོས་བསམ་པའི་བསམ་བློ་དེ།
འདྲེ་ཡི་བསམ་ཚུལ་རེད། གཞན་དོན་ལ་བསམ་བློ་གཏོང་བ་དེ་ལྷ་ཡི་ཆོས་ལུགས་རེད་གསུངས་པ་
རེད། དེ་ནས་རང་དོན་བསྒྲུབ་ན་འཁོར་བར་འཁོར་བ་དང་། གཞན་དོན་སྒྲུབ་ན་སངས་རྒྱས་ཀྱི་གོ་
འཕང་ཐོབ་ཀྱི་རེད་བསམ་དགོས། བྱང་ཆུབ་ཀྱི་སེམས་སྒོམ་པ་གནད་དེ་ལྟར་ཡོད་པ་ཡིན་དུས། དེ་
ནས་བྱང་ཆུབ་ཀྱི་སེམས་ངོ་མ་སྒོམ་དུས། སེམས་ཅན་རྣམས་སྙིང་རྗེ། མ་གྱུར་འགྲོ་བའི་སྡུག་བསྔལ་
བདག་ལ་སྨིན། །ཞེས་པའི་ཅིག་བཅད་དེ་ཚར་ལྔ་དང་བརྒྱ་ལ་སོགས་པ་བསྐྱོར་བཞིན་དུ། མ་གྱུར་
ནམ་མཁའི་མཐའ་དང་མཉམ་པའི་སེམས་ཅན་གྱི་སྡུག་བསྔལ་བདག་ལ་སྨིན་པར་ཤོག་བསམ་
བཞིན་སེམས་ཅན་གྱི་དོན་ཅི་ནུས་བྱེད། བདག་གི་བདེ་དང་དགེ་བ་ཐམས་ཅད་སེམས་ཅན་གཞན་
ལ་སྦྱིན་པར་བྱ་བས། སེམས་ཅན་རྣམས་ལ་བདེ་བ་ཐོབ་པར་ཤོག་ཅིག་བསམ། ཚར་ལྔ་བཅུ་དང་
བརྒྱ་ལ་སོགས་པ་ཅི་ནུས་སྐྱོར། དུས་རྒྱུན་བསམ་པ་ལ་བདག་གི་ད་ཕན་ཆད་ཀྱི་ལུས་དང་ལོངས་

སྤྱོད། དུས་གསུམ་གྱི་དགེ་རྩ་ཡོངས་སུ་རྫོགས་པ་དེ། སེམས་ཅན་ཐམས་ཅད་ལ་སྦྱིན་པར་བྱའོ་
བསམ། དགེ་བ་སྣ་གཅིག་བསག་ན་ཡང་། དེ་ཡི་རྗེས་སུ་དགེ་བ་དེ་ཡིས་སེམས་ཅན་ཐམས་ཅད་ལ་
ཕན་ཐོགས་པར་ཤོག ། །
ང་ཚོ་མི་འཇིག་རྟེན་ལྟ་བུ་ཞིག་ལ་ཡིན་ན་ཡང་། དཔོན་པོ་ཆེན་པོ་འདྲ་བོ་དེ་དག་ལྷག་པར་དུ་
སྡིག་པ་ཆེན་པོ་རེད། ཤི་ན་ངན་སོང་དུ་གཏན་གཏན་འགྲོ་མཁན་གྲས་རེད། དེ་དག་དང་བཅས་པ་
ཐམས་ཅད་ལ་ཕན་ཐོགས་པར་ཤོག་ཅིག་བསམ་དགོས་ཀྱི་ཡོད་རེད། སེམས་ཅན་ཐམས་ཅད་ལ་
གནས་སྐབས་སྡུག་བསྔལ་མི་འབྱུང་བ་དང་། མཐར་ཐུག་སངས་རྒྱས་ཀྱི་གོ་འཕང་ཐོབ་པའི་རྒྱུར་
འགྲོ་བར་ཤོག་ཅིག་བསམ། མདོ་ཞིག་གི་ནང་དུ་གསུངས་པ་རེད། ངས་ཆོས་ཤེས་པ་འདི་དང་། དགེ་
བ་འདི་སེམས་ཅན་ཐམས་ཅད་ཉེ་བར་འཚོ་བའི་རྒྱུ་དང་། ཕན་ཐོགས་པའི་རྒྱུ་རུ་མི་འགྱུར་བར་མ་
གྱུར་ཅིག མདོར་ན་ངས་ཤེས་པ་སོགས་དགེ་བ་གང་བསག་དེ་དག་གིས་སེམས་ཅན་ཐམས་ཅད་ལ་
ཕན་ཐོགས་པར་ཤོག་བསམ་དགོས་པ་རེད། ཡང་གཞན་དག་ཞིག་ཞུ་གི་ཡིན། ང་ཚོའི་དུས་རྒྱུན་དུ་
དྲན་པ་ལ། ཁོང་ཁྲོ་དེ་ཡིས་རང་ལ་ཡང་གནོད། གཞན་ལ་གནོད་པས། རང་གཞན་གཉིས་ཕུང་པའི་
ལས་རེད། བཟོད་པ་སྒོམ་བསྡད་པ་ཡིན་ན་རང་ལ་ཡང་ཕན། གཞན་ལ་ཡང་ཕན་པས་རང་གཞན་
གཉིས་ཕན་གྱི་ལས་ཡིན་པས་ཡང་དང་ཡང་དུ་སྒོམ་བསྡད་པ་ཡིན་ན། རྗེས་མ་ཁོང་ཁྲོ་ལང་དུས་ཀྱང་
དེ་དག་དྲན་ཐུབ་པ་བྱས་པ་ཡིན་ན་ཕན་ཐོགས་ཆེན་པོ་ཡོད་རེད། སྟོན་པས་གསུངས་པ་རེད། ང་
བསད་པ་ཡིན་ན་ཡང་དེས་རྐྱེན་པས། ངའི་ལུས་ཀྱིས་མི་དགའ་བ་མི་བྱེད། ཁ་ཡིས་མི་དགའ་བ་མི་
བྱེད། སེམས་ཀྱིས་ཀྱང་ཉེས་པ་རྩ་བ་ནས་བྱེད་རྒྱུ་ཡོད་མ་རེད་གསུངས། མི་ཞིག་གིས་རང་ལ་ཡོད་
པའི་ཆ་དངོས་ཐམས་ཅད་འཕྲོག་སོང་ན། དེ་དུས་ག་རེ་དྲན་དགོས་ཀྱི་ཡོད་ཞེ་ན། མདོ་ནས་
གསུངས་པ་རེད། དེ་སྦྱིན་པ་ཡིན། སྦྱིན་པ་དེ་དག་ལ་བྱིན་པར་གྱུར་ཅིག་བསམ་དགོས་ཀྱི་རེད་
གསུངས་པ་རེད། མདོར་ན་སྦྱིན་པ་གཏོང་གི་ཡོད་བསམ་དགོས་རེད་གསུངས་པ་རེད། དེ་ནས་སོ་
སོ་ཡི་ཆ་དངོས་དེ་དག་མི་ཞིག་གིས་བེད་སྤྱོད་བྱས་སོང་བ་ཡིན་ན། དེའི་ཚེ་གང་དྲན་དགོས་ཞེ་ན། འོ་

དེས་ཕན་ཐོགས་པར་གྱུར་ཅིག་བསམ། སྤྱོད་འཇུག་ནང་དུ་གསུངས་པ་རེད། ཐམས་ཅད་ཀྱི་བདག་
རང་ཉིད་འཆི་འགྲོ་བ་བསམ་པར། དགྲ་གཉེན་གཉིས་སུ་ཕྱེ་ནས། དགྲ་ལ་གནོད་པ་བྱས་ཁོང་ཁྲོ་
ལང་། གཉེན་ལ་ཕན་བཏགས་ཆགས་སེམས་སྐྱེ་བ་ལ་སོགས་པས་ཉེས་པ་མང་དུ་བསགས་དངོས་
བྱས་བྱས་ན་དགྲ་ཡང་འཆི། གཉེན་ཡང་འཆི་བས་ཐམས་ཅད་འཆི་བར་འགྱུར་བས། རྒྱུ་མཚན་དེས་
ན་སེམས་ཅན་རྣམས་ལ་ཆགས་སྡང་བྱ་བ་མི་རིག་བསམ་དགོས་གསུངས་པ་རེད། གང་ལྟར་ཡང་
སེམས་ཅན་ལ་ཉེ་རིང་བྱ་རྒྱུ་མེད། ཁྱད་པར་དུ་ཐེག་པ་ཆེན་པོ་ལ་དེ་ཡི་ལུགས་སྲོལ་དེ་མེད་པ་རེད།
ཉེ་རིང་མེད་པ་ཞིག་དང་། ཆགས་སྡང་མེད་པ་ཞིག་བྱེད་དགོས་གསུངས་པ་རེད། དུས་རྒྱུན་ང་ཚོས་
བླ་མ་དང་དཀོན་མཆོག །ཁྱད་པར་དུ་དཀོན་མཆོག་གི་རྟེན་དེ་རྣམས་ལ་བསོད་ནམས་བསག་གང་
ཐུབ། ཉེས་པ་སྤོང་ཅི་ཐུབ་བྱེད་ཀྱི་ཡོད་རེད།
དེ་བཞིན་དུ་སེམས་ཅན་རྣམས་ལ་བྱེད་ཐུབ་པ་ཞིག་མཛད་དགོས་ཀྱི་རེད། སེམས་ཅན་ཞེས་
པ་དེ་འདོད་ཆགས་དང་། ཞེ་སྡང་དང་། གཏི་མུག་དང་། ང་རྒྱལ་སོགས་ཉོན་མོངས་པའི་ཡུལ་དུ་མི་
བྱེད་སྙིང་རྗེ་དང་། བྱམས་པ་དང་། བྱང་ཆུབ་ཀྱི་སེམས་ལ་སོགས་པ་དགེ་བ་ཡི་ཡུལ་འགྱུར་བ་ཞིག་
བྱེད་དགོས། དཔེར་ན། སངས་རྒྱས་ལ་དད་པ་ལ་སོགས་བྱེད་པའི་ཞིང་ས་རེད། དེ་བཞིན་དུ་སེམས་
ཅན་རྣམས་ཀྱང་བྱམས་པ་དང་སྙིང་རྗེ་ལ་སོགས་པའི་སྐྱེ་བའི་ཞིང་ས་ཡིན་དུས། གཉིས་ཆར་བསོད་
ནམས་བསག་པའི་ཞིང་ས་ཡིན་བསམ་དགོས། མདོ་གཅིག་གི་དོན་དག་ཞུ་རྒྱུ་ཡིན། སངས་རྒྱས་
ཐོབ་འདོད་ཡོད་ན། ཆོས་གཅིག་ཉམས་ལེན་བྱེད་དགོས་ཀྱི་རེད་གསུངས། དེ་གང་ཡིན་ཞེ་ན་
སེམས་ཅན་ཐམས་ཅད་ལ་སེམས་མཉམ་པ་ཞིག་བྱེད་དགོས་ཀྱི་རེད་གསུངས་པ་རེད། སེམས་
མཉམ་པ་ཇི་ལྟར་བྱ་ཞེ་ན། སེམས་ཅན་ཐམས་ཅད་ལ་མཐོ་དམན་དང་། བཟང་ངན་སོགས་ཀྱི་དབྱེ་
བ་མི་བྱེད་པར་ཕན་བཏགས་འདོད་ཀྱི་བསམ་པ་ཞིག་དགོས། སེམས་ཅན་ཐམས་ཅད་ལ་ཁོང་ཁྲོ་མི་
བྱེད་བསམ་པ། ཐམས་ཅད་ལ་ཉེ་རིང་གི་ཁྱད་པར་མི་བྱེད་བསམ། ཐེག་པ་ཆེན་པོའི་ལུགས་ལ་
ཉམས་ལེན་བྱེད་རྒྱུ་ངོ་མ་དེ། ཕ་རོལ་ཏུ་ཕྱིན་པ་དྲུག་པོ་རྣམས་ཡིན་དུས། དེ་དག་ང་ཚོ་ལ་ང་ཚོས་

ལག་ལེན་གང་ཐུབ་ཐུབ་བྱེད་དགོས་པ་རེད། དེ་ནས་སྨོན་ལམ་འདེབས་དགོས། དེའང་ལུས་ལོངས་
སྤྱོད། དུས་གསུམ་གྱི་དགེ་རྩ་ཐམས་ཅད་སེམས་ཅན་ཐམས་ཅད་ལ་གཏོང་དགོས། ད་ཕྱིན་ཆད་ཚུལ་
ཁྲིམས་ལ་ཉེས་པ་མེད་པར་བྱ། གནོད་པ་ག་རེ་བྱུང་ན་ཡང་བཟོད་པ་སྒོམ། བསམ་གཏན་ཐམས་
ཅད་སྒོམ། ཤེས་རབ་ཐམས་ཅད་བསྐྱེད་དགོས་བསམ། སེམས་བསྐྱེད་ནས་སྨོན་ལམ། བྱེད་པ་ཡན་
ཆད་ཐམས་ཅད་ལ་བསམ་བློ་གཏོང་དགོས། མདོ་ཞིག་གི་ནང་དུ་ཕར་ཕྱིན་དྲུག་དགོས་པ་བསྟན་
པའི་སྡོམ་ཞིག་ཡོད་རེད། དེ་བློ་ལ་འཛིན་དགོས་འདུག་གལ་ཆེན་པོ་རེད། ཕར་ཕྱིན་དྲུག་གི་ཉམས་
ལེན་བྱེད་དགོས་པའི་རྒྱུ་མཚན་གང་ཡིན་ཞེ་ན། ཕར་ཕྱིན་དྲུག་ཉམས་ལེན་བྱས་ན། སོ་སོའི་མི་
མཐུན་པའི་ཕྱོགས། དཔེར་ན། སྦྱིན་པའི་མི་མཐུན་པའི་ཕྱོགས་སེར་སྣ་ལ་སོགས་པ་དེ་དག་འཇོམ་
ནུས། མཐར་ཐུག་རྫོགས་པའི་སངས་རྒྱས་ཀྱི་གོ་འཕང་ཐོབ་དགོས་ཀྱི་རེད། གནས་སྐབས་རང་ཡང་
ཕན་གཞན་ལ་ཡང་ཕན་གྱི་རེད། སྐྱེ་བ་ཕྱི་མ་ཕན་ཆད་ལ་རྣམ་སྨིན་ཡིད་དུ་འོང་བ་ཟད་མི་ཤེས་པ་
ཞིག་འབྱུང་གི་རེད་གསུངས་པ་རེད། །
དེ་ནས་དགེ་བ་བསྔོ་བ་བྱེད་པ་གལ་ཆེན་པོ་རེད། དགེ་བ་བསྔོ་བ་མ་བྱས་ན། ཁོང་ཁྲོ་བྱུང་
བའི་ཚེ་དེ་ཡང་མེད་པར་བྱེད་འགྲོ་བ་རེད། ཡང་ཁ་ཤས་ཀྱིས་དགེ་བ་སྦྱིན་པ་གཏོང་བ་ལྟ་བུ། གཏོང་
དྲག་སོང་སྙམས་ནས་མགྱོད་པ་སྐྱེས་ན་ཡང་མེད་པར་བྱེད་འགྲོ་བ་རེད། དེ་ཙམ་མ་ཟད་ཡག་པོ་བྱས་
ཡོད་བསམ་ནས་ང་རྒྱལ་བྱས་ན་ཡང་མེད་པར་འགྱུར་འགྲོ་བ་སོགས་ཀྱི་སྐྱོན་བྱེད་ཀྱི་ཡོད་རེད། བསྔོ་
བ་བྱེད་པ་དེས་སེམས་ཅན་ཐམས་ཅད་ལ་ཕན་པའི་དོན་དུ་རང་ཉིད་ཀྱིས་སངས་རྒྱས་ཀྱི་གོ་འཕང་
ཐོབ་པར་ཤོག་བསམ་པ་ཡིན་ན། དགེ་རྩ་དེ་དག་སྐྱོན་གྱིས་འཇོམ་མི་ཐུབ་པ་ཐེག་པ་ཆེན་པོའི་ལམ་
དུ་འགྱུར་འགྲོ་བ་རེད། དེ་ཙམ་མ་ཟད་བསྔོ་བ་དེ། གང་མང་མང་དང་གང་བཟང་བཟང་ཕུན་སུམ་
ཚོགས་པ་འདེབས་དགོས་གསུངས་ཀྱི་འདུག །བསྔོ་བ་དེ་བྱས་པ་ཡིན་ན། དགེ་རྩ་དེས་འབྲས་བུ་དེ་
འགྲུབ་པའི་རྒྱུ་རྐྱེན་གྱི་རིགས་སུ་འགྱུར་འགྲོ་བ་ཡིན་དུས་གལ་ཆེན་པོ་རེད། དེ་དག་ཉིན་ལྟར་ཆགས་
མེད་བྱས་ནས་དྲན་ཐུབ་པ་ཡིན་ན། གཏན་གཏན་སེམས་ལ་འགྱུར་བ་ཐེབས་ནས་ཡག་པོ་ཆགས

པའི་རེ་བ་བྱེད་ཀྱི་ཡོད། ད་དེ་རིང་མང་པོ་རང་ཞུ་ཐུབ་མ་སོང་། ཡིན་ན་ཡང་གང་ཞུས་པ་དེ་དག་ཡག་
པོ་ཞུས་པ་ཡིན། དེ་བས་ན་མཁྱེན་མཁན་ཡོད་ན་ཡོད་རེད། མི་ཤེས་མཁན་དེ་དག་གིས་ཆོས་ལ་
ཡག་པོ་འདུག་བསམ་དགོས་ཀྱི་རེད། ཆོས་དེ་ག་རེ་ཡིན་ན་བསམ་རྒྱུ་ཡོད་མ་རེད། ད་ངས་ཆོས་
་བཤད་མཁན་དང་ཉན་མཁན་གཉིས་ཆར་ལ་ཐུགས་རྗེ་ཆེ་ཞུ་བ་ཡིན།། །།

༄༅། །བློ་སྦྱོང་དོན་བདུན་མའི་བཀའ་ཁྲིད་བཞུགས། །
ཐེག་པ་ཆེན་པོའི་ལུགས་ལ། མདོ་དང་། གཞུང་དང་། མན་ངག་བཅས་གསུམ་ཡོད་པ་ལས་
འདི་མན་ངག་ཡིན། སྤྱིར་ཐེག་པ་ཆེན་པོའི་ལམ་རིམ་ལ་གཞུང་ནས་བཤད་པའི་ལམ་རིམ་དང་།
མན་ངག་ནས་བཤད་པའི་ལམ་རིམ་གཉིས་ལས་འདི་མན་ངག་ཡིན། ལམ་རིམ་ཞེས་པ་ཐེག་པ་
ཆེན་པོའི་ལམ་ཉམས་སུ་ལེན་པའི་རིམ་པ་ཡིན། བོད་ལ་གྲགས་ཆེ་བའི་བློ་སྦྱོང་ནི་ཞེན་པ་བཞི་བྲལ་གྱི་
གདམས་པ་དང་། བློ་སྦྱོང་དོན་བདུན་མ་འདི་གཉིས་ཡིན། དོན་བདུན་མ་ནི་ཇོ་བོ་རྗེ་ལས་བྱུང་བ་
ཡིན། ཁོང་ལ་སྤྱིར་བླ་མ་བདུན་ཅུ་དོན་གཉིས་ཡོད་ཅིང་དེའི་ནང་ནས་བློ་སྦྱོང་གི་ཁྲིད་བླ་མ་གསེར་
གླིང་པ་ལས་ཞུས་པ་རེད། བློ་སྦྱོང་འདི་ལ་ལུས་ལྟ་བུ་དང་། ཡན་ལག་ལྟ་བུ་གཉིས་ཡོད་པ་ལས་
འདི་ལུས་ལྟ་བུ་ཡིན། རྩ་ཚིག་འདི་དང་པོ་ཇོ་བོ་རྗེས་གསུངས་པ་དང་། དེ་ཡང་དོན་ཚན་བདུན་དུ་
བསྡུས་ནས་གསུངས་པ་རེད།
་དོན་ཚན་དང་པོ་སྔོན་འགྲོ་རྟེན་གྱི་ཆོས་ནི། དང་པོ་སྔོན་འགྲོ་དག་ལ་བསླབ། །ཅེས་པ་འདིས་
བསྟན་པ་རེད། དང་པོ་ཞེས་པ་བྱང་ཆུབ་ཀྱི་སེམས་བསྒོམ་པའི་དང་པོ་སྔོན་འགྲོ་དག་ལ་བསླབ་
དགོས་གསུངས་པ་རེད། སྔོན་འགྲོ་བློ་ལྡོག་རྣམ་པ་བཞི་ཞེས་དལ་འབྱོར་རྙེད་དཀའ། འཆི་བ་མི་རྟག
ལས་རྒྱུ་འབྲས། འཁོར་བའི་ཉེས་དམིགས་བསྒོམ་དགོས་ཀྱི་རེད། ཐེག་པ་ཆེན་པོའི་ལམ་ཉམས་
སུ་ལེན་པ་ལ་སྔོན་དུ་ངེས་འབྱུང་གི་བློ་སྐྱེ་དགོས་པས། དེ་སྐྱེ་བའི་ཕྱིར་དུ་འཁོར་བའི་ཉེས་དམིགས་
ལ་སོགས་པ་བསྒོམ་དགོས་ཀྱི་རེད་གསུངས་པ་རེད། དག་ལ་ཞེས་པ། བྱང་ཆུབ་མཆོག་ཏུ་སེམས་
བསྐྱེད་པ་དེ་ཡང་བསླབ་དགོས་གསུངས་པ་ཡིན་པ་འདྲ། འཁོར་བའི་ཉེས་དམིགས་བསྒོམ་པས་
ངེས་འབྱུང་སྐྱེས་པའི་རྗེས་སུ། བྱང་ཆུབ་མཆོག་ཏུ་སེམས་བསྐྱེད་ནས་བྱང་ཆུབ་སེམས་དཔའི་སྡོམ་
པ་བླང་བ་ལ་སོགས་བྱེད་དགོས་ཀྱི་རེད་གསུངས་པ་རེད།

གཉིས་པ་དངོས་གཞི་བྱང་ཆུབ་ཀྱི་སེམས་བསྒོམ་པ་ལ། དོན་དམ་བྱང་ཆུབ་ཀྱི་སེམས་བསྒོམ་པ་
དང་། ཀུན་རྫོབ་བྱང་ཆུབ་ཀྱི་སེམས་བསྒོམ་པ་གཉིས་ཡོད། དེ་ལས་དང་པོ་དོན་དམ་བྱང་ཆུབ་ཀྱི་
སེམས་བསྒོམ་པ་ལ་མཉམ་བཞག་དང་། རྗེས་ཐོབ་གཉིས་ཡོད། ་དང་པོ་མཉམ་བཞག་གི་སྔོན་
འགྲོ་ལ། རྟོག་ལ་དབུགས་ནི་བགྲང་བར་བྱ། །ཞེས་པས་རྟོག་ཅེས་པ། རྣམ་རྟོག་རགས་པ་ཞི་བའི་
ཐོབས་ལ་དབུགས་བགྲང་དགོས་ཞེས་པ་རེད། དབུགས་ཕར་འགྲོ་བ་དང་ཚུར་ཡོང་བ་ནང་དུ་བསྡད་པ་
གསུམ་གཅིག་ཏུ་བརྩིས་པའི་གྲངས་༢༡ ཙམ་བགྲང་དགོས་ཞེས་པ་རེད། དེས་རྣམ་རྟོག་རགས་པ་
ཞི་འགྲོ་གི་ཡོད་པ་རེད། འདི་སྔགས་ཀྱི་ཁྲིད་ཡིག་དུ་མ་ལས་གསུངས་ཡོད། ཀ་མ་ལ་ཤཱི་ལའི་སྒོམ་
རིམ་ནང་དུ་ཡང་དབུགས་དེ་གནད་ཆེ་བའི་སྐོར་མང་པོ་གསུངས་ཡོད།
དངོས་གཞི་ལ། ཆོས་རྣམས་རྨི་ལམ་ལྟ་བུར་བསམ། །མ་སྐྱེས་རིག་པའི་གཤིས་ལ་དཔྱད། །
གཉེན་པོ་ཉིད་ཀྱང་རང་སར་གྲོལ། །ངོ་བོ་ཀུན་གཞིའི་ངང་དུ་བཞག །ཅེས་ཕྱི་རོལ་དུ་སྣང་བའི་
ཆོས་ཐམས་ཅད་སེམས་ལས་ཐ་དད་མེད་པ་རྨི་ལམ་ལྟ་བུ་སེམས་ཀྱི་སྣང་བ་ཡིན་བསམ་དགོས།
རྨི་ལམ་མང་པོ་རྨིས་ན་ཡང་། སོ་སོའི་སེམས་ཀྱི་སྣང་བ་མ་ཡིན་པ་སེམས་ལས་ཐ་དད་དུ་ཡོད་པ་མ་
རེད། དེ་བཞིན་དུ་ཕྱི་རོལ་དུ་སྣང་བའི་ཆོས་གཟུགས་སྒྲ་དྲི་རོ་རེག་བྱ་སོགས་ཆོས་ཐམས་ཅད་སེམས་
ལས་ཐ་དད་དུ་མེད་བསམ། དེ་ལྟར་བྱས་ན་སྣང་བའི་ཡུལ་མེད་པར་མཐོང་ངོ་། །འོ་ན་སེམས་དེ་
ག་འདྲ་ཞིག་རེད་ཟེར་ན།
མ་སྐྱེས་རིག་པའི་གཤིས་ལ་དཔྱད། །ཅེས་སེམས་དེ་གདོད་མ་ནས་སྐྱེ་མ་མྱོང་བས་མ་སྐྱེས་
པ་དང་། མ་སྐྱེས་པ་ཡིན་ཙང་། འགག་མ་མྱོང་བ་དང་། གནས་མ་མྱོང་བ་ཞིག་དང༌། དེ་ལྟ་བུའི་
རིག་པའམ་སེམས་དེ་མ་སྐྱེས་མ་འགག་སྟོང་པ་ཉིད་ཡིན་པ་དེ་ལ་དཔྱད་པ་གཏོང་དགོས་ཞེས་པ་
རེད། དེ་ལྟར་དཔྱད་པས་སེམས་ཀྱི་གཤིས་མ་གྲུབ་པས་འཛིན་པའི་སེམས་མ་གྲུབ་པར་མཐོང་། དཔྱད་
ཅེས་པ་ཕ་རོལ་ཕྱིན་པའི་ལྟ་བ་བསྒོམ་པའི་སྐབས་སུ་མཐའ་གཅིག་ཏུ་དཔྱད་པ་གཏོང་དགོས་ཀྱི་རེད།
དབུ་མའི་རིགས་པའི་སྒོ་ནས་དཔྱད་པ་བཏང་ནས་ལྟ་བ་རྙེད་པའི་ཐབས་བྱེད་པ་སོགས་ཀྱིས་ཆོས་

ཐམས་ཅད་ཀྱི་གནས་ལུགས་ག་འདྲ་ཞིག་རེད་འདུག་ཧ་གོ་བ་དེ་ལ་ལྟ་བ་ཟེར། ལྟ་བ་དེ་ཤེས་པ་དེ་
ནི་མ་བཅོས་པ་བསྒོམ་པར་བྱེད་པའི་ཐབས་ཡིན་པས་དེས་ན་ངེས་པར་དཔྱད་དགོས། ་
གསང་སྔགས་ཀྱི་ལྟ་བ་བསྒོམ་པར་བྱེད་པའི་ཐབས་མ་འདྲ་བ་ཡོད་པས་མཐའ་གཅིག་ཏུ་
དཔྱད་པ་གཏོང་དགོས་པའི་ངེས་པ་མེད། དགེ་ལུགས་པ་ལྟར་ན་གསང་སྔགས་ཀྱི་སྐབས་སུ་ཡང་
མཐའ་གཅིག་ཏུ་རིགས་པས་དཔྱད་དགོས་གསུངས་ཀྱི་རེད། གཞན་རྣམས་ཀྱིས་གསང་སྔགས་པ་
ལ་ཐབས་གཞན་ཡོད། ངེས་པར་མཐའ་གཅིག་ཏུ་དཔྱད་དགོས་པའི་ཁྱབ་པ་མེད་གསུངས།ཕ་
རོལ་ཏུ་ཕྱིན་པའི་ལྟ་བ་ལ་མཐའ་གཅིག་ཏུ་རིགས་པས་དཔྱད་དགོས། དཔྱད་ནས་ལྟ་བ་ལ་ངེས་ཤེས་
བརྙེད་ན། ལྟ་བ་བསྒོམ་སྟངས་དེ་ཡུལ་ཅིར་ཡང་མ་གྲུབ་པར་བློས་གང་དུའང་མི་འཛིན་པ་ཞེས། སེམས་
མ་བཅོས་པར་བཞག་པ་དེ་རེད། དེས་ན་མ་སྐྱེས་རིག་པའི་གཤིས་ལ་དཔྱད་ཅེས་པ་རེད།
གཉེན་པོ་ཉིད་ཀྱང་རང་སར་གྲོལ། །ཞེས་པ། གཉེན་པོ་ནི། ཆོས་ཐམས་ཅད་ཀྱི་གནས་
ལུགས་སྟོང་པ་ཉིད་ཡིན་བསམ་པའི་བློ་དེ་ལ་ཟེར། སྤང་བྱ་བདག་འཛིན་གྱི་གཉེན་པོ་ཡིན་པས་དེ་
ལྟར་དང༌། ཉིད་ཅེས་པ་ནི། ཆོས་ཐམས་ཅད་ཀྱི་གནས་ལུགས་སྟོང་པ་ཉིད་ཡིན་བསམ་པའི་བློ་དེ་
ཉིད་རང་སར་ཏེ། རང་སྡོད་པའི་ས་ཆ་སྟོང་པ་ཉིད་དེ་ལ་ཟེར་བ་རེད། དཔེར་ན་སྟོང་པ་ཉིད་ཡིན་
བསམ་པའི་གནས་ལུགས་ལ་དཔྱོད་པའི་ཤེས་རབ་དེ་ཉིད་ཀྱང་སྟོང་པ་ཉིད་སྤྲོས་པ་ཐམས་ཅད་དང་
བྲལ་བའི་ངང་ལ་གྲོལ་དགོས་ཞེས་པ་རེད། འོ་ན་ལྟ་བ་དེ་ག་འདྲ་ཞིག་བསྒོམ་དགོས་ཞེ་ན། ལམ་
གྱི་ངོ་བོ་ཀུན་གཞིའི་ངང་དུ་བཞག་ཅེས། ངོ་བོ་ཞེས་པ་དང་གནས་ལུགས་རང་བཞིན་རྣམས་གཅིག་
པ་རེད། དེས་ན་ཀུན་གཞི་ཞེས་སེམས་ཀྱི་གསལ་ཆ་ཙམ་ལ་གོ་དགོས། སྤྱིར་སེམས་དང་སེམས་
བྱུང་ཞེས་གཉིས་ཡོད། སེམས་དེ་ལ་འཛིན་སྟངས་མི་འདྲ་བ་མང་པོ་ཞིག་ཡོད། ཁྱད་པར་དུ་གཙོ་
སེམས་ཞེས་དོན་གྱི་ངོ་བོ་མཐོང་མཁན་དེ་མ་འདྲ་བ་ཞིག་ཡོད་པས་དེ་ལས་ཀུན་གཞི་ཞེས་པ་དེ་
སེམས་གསལ་ཙམ་དེ་ལ་ངོས་འཛིན་དགོས། 
ཡུལ་ལ་འཕྲོ་ལ་ཁད། སེམས་གསལ་ཙམ་དེ་ལ་ཀུན་གཞི་དང་། ཀུན་གཞིའི་ངོ་བོ་སྤྲོས་པ

ཐམས་ཅད་ལས་འདས་པ་ཡིན་པ་དེའི་ངང་དུ་བཞག་དགོས་གསུངས་པ་རེད། ས་སྐྱ། བཀའ་བརྒྱུད།
རྙིང་མ་ཐམས་ཅད་ཀྱི་ལྟ་བ་སྒོམ་སྟངས་དེ་གཅིག་པ་རེད། ཡུལ་མཐའ་བཞི་གང་དུའང་། དེ་བློས་
གང་དུའང་མ་འཛིན་པར། བཅས་བཅོས་དགག་སྒྲུབ་མ་བགྱིད་པར་རང་བབས་སུ་བཞག་དགོས་
ཞེས་པ་རེད། དེས་མཉམ་བཞག་གྲུབ་པ་རེད། དོན་དམ་བྱང་ཆུབ་སེམས་ཀྱི་མཉམ་གཞག་གྲུབ་
ནས། ཐུན་མཚམས་ཀྱི་ཉམས་ལེན་ལ། སེམས་ལ་གང་སྣང་བ་རང་དང་གཞན་ཐམས་ཅད་སྒྱུ་མའི་
སྐྱེས་བུར་བྱ་དགོས་ཞེས་པ་ལ། ཐུན་མཚམས་སྒྱུ་མའི་སྐྱེས་བུར་བྱ། ཞེས་སེམས་ཅན་གང་དང་
གང་སྣང་བ་རང་དང་གཞན་ཐམས་ཅད་སྒྱུ་མའི་སྐྱེས་བུར་བྱ་དགོས་ཞེས་སྒྱུ་མས་སྤྲུལ་པའི་སྐྱེས་བུ།
སྣང་ལ་མི་བདེན་པ་དེ་ལྟར་བྱས་ན་མཉམ་བཞག་རྟོགས་པའི་བོགས་འདོན་འདྲ་ཡོང་གི་ཡོད་པ་
འདྲ། །
ཀུན་རྫོབ་བྱང་ཆུབ་ཀྱི་སེམས་བསྒོམ་པ་ལ། སྦྱོར་བ། དངོས་གཞི། ཐུན་མཚམས་ཀྱི་བྱ་བ་
དང་གསུམ་ལས། དང་པོ་སྦྱོར་བ་ལ། དང་པོ་བྱམས་པ་ལེགས་པར་བསྒོམ། ཞེས་པས་བྱང་ཆུབ་ཀྱི་
སེམས་བསྒོམ་པའི་དང་པོ། བྱམས་པ་དང་སྙིང་རྗེ་གཉིས་འགྲོ་དགོས་ཀྱི་ཡོད་པ་རེད། བཀའ་
གདམས་པའི་ལུགས་ལྟར་ན་རྒྱུ་འབྲས་དོན་བདུན་ཀྱི་སྒོ་ནས་ཐེག་པ་ཆེན་པོའི་ལམ་བསྒོམ་གྱི་ཡོད་
པ་རེད། སེམས་ཅན་ཐམས་ཅད་མ་ཡིན་པར་བསམ། དྲིན་ཆེན་པོ་ཡིན། མ་ཡིན་པས་བཀའ་དྲིན་
འཁོར་ཐབས་མེད་པར་བསམ། དྲིན་ལན་ཞིག་སྤྲད་དགོས་པས་དྲིན་ལན་འཇལ་འདོད་བཅས་ཡང་
བྱམས་པ་ཞེས་པ། སེམས་ཅན་ཐམས་ཅད་ལ་བདེ་བ་དང་། བདེ་བའི་རྒྱུ་དང་ལྡན་པར་བསམ།
ནས་ཡང་དུ་བསྒོམ། དེ་ནས་བྱམས་པ་བསྒོ
གནས་སྐབས་མཐོ་རིས་ཀྱི་བདེ་བ་དང་། མཐར་ཐུག་སངས་རྒྱས་ཐོབ་པར་བསམ། གནད་ཆེ་ཤོས་
སངས་རྒྱས་ཐོབ་པར་བསམ་པ་དེ་ཡིན་པས་དེ་ཡང་ནས་ཡང་དུ་བསྒོམ། ཚིག་ཙམ་གྱི་སྒོ་ནས་ཀྱང་
བསྒོམ་པ་དང་། རྟག་པར་བསྒོམ་ཅི་ཐུབ་བྱ། དཔེར་ན། སེམས་ཅན་ཐམས་ཅད་སངས་རྒྱས་ཐོབ་
པར་ཤོག་ཅེས་པ་དང་། སེམས་ཅན་ཐམས་ཅད་སངས་རྒྱས་ཀྱི་ས་ལ་ངས་འགོད་པར་བྱ་བསམ་པ་

དེ་ལ་བྱམས་པ་ཞེས་བྱ། །
སྙིང་རྗེ་ཞེས་པ་སྡུག་བསྔལ་དང་སྡུག་བསྔལ་གྱི་རྒྱུ་དང་བཅས་པ་བྲལ་བར་བསམ་པ་དང་།
སེམས་ཅན་ཐམས་ཅད་འཁོར་བ་ལས་ངས་བསྒྲལ། གྲོལ་བར་གྱུར་ཅིག སྡུག་བསྔལ་གྱི་རྒྱུ་མི་
དགེ་བ་ཡིན་པ་དེ་དང་བྲལ་བར་གྱུར་ཅིག་བསམ་པ་དེ་ཡང་ནས་ཡང་དུ་བསྒོམ་པ་དེ་ལ་ཟེར།
བྱམས་པ་དང་སྙིང་རྗེ་འདི་དག་བསྒོམ་པར་བྱེད་པ་ལ། ངེས་འབྱུང་དེ་ཡག་པོ་བསྒོམ་དགོས། དེས་
ན་དང་པོ་སྔོན་འགྲོ་དག་ལ་སློབ། ཞེས་པས་འཁོར་བའི་ཉེས་དམིགས་སོགས་བསྒོམ་ཞེས་པ་དང་། །
འཁོར་བའི་ཉེས་དམིགས་དེ་ལེགས་པར་མ་ཤེས་ན། བྱམས་པ་དང་། སྙིང་རྗེ་ལེགས་པོ་མི་སྐྱེས།
དེ་མེད་ན་སེམས་བསྐྱེད་ཡོང་ཐབས་མེད། དེས་ན་སྔོན་མ་སྔོན་མ་རྣམས་གནད་ཆེ་བར་ཤེས་ཏེ་
ལེགས་པོར་བསྒོམ་དགོས་ཀྱི་རེད། བྱམས་པ་དང་། སྙིང་རྗེ་གཉིས་གཏན་ནས་འབྲལ་མི་རུང་།
གལ་ཏེ་བྲལ་ན་བཅས་པར་གྱུར་པ་དེ་ལས་ཉམས་ཚར་བ་རེད།
དངོས་གཞི་ལ། གཏོང་ལེན་གཉིས་པོ་སྤེལ་མར་སྦྱོངས། ཞེས་པ་ཇོ་བོ་རྗེས་བློ་སྦྱོང་འགའ་
ཤས་ཀྱི་ནང་དུ། བདག་གཞན་མཉམ་པ་དང་བརྗེ་བ་གཉིས་ཀ་བསྟན་ཡོད། གསེར་གླིང་པ་ནས་
བརྒྱུད་པའི་མན་ངག་དེ་ལ་བདག་གཞན་བརྗེ་བ་རང་བསྒོམ་དགོས་ཀྱི་འདུག དང་པོ་ཉིད་ནས་
བདག་གཞན་བརྗེ་བ་བསྒོམ་པ་ལས་བདག་གཞན་མཉམ་པ་ལ་སོགས་མ་གནང་བ་རེད།
དེ་ལ་གཏོང་ཞེས་པ་རང་གི་ལུས་ལོངས་སྤྱོད་དུས་གསུམ་དུ་བསགས་པའི་དགེ་བ་དང་
བཅས་པ་ཐམས་ཅད་སྦྱིན་ནས། དེས་སེམས་ཅན་ཐམས་ཅད་ལ་སངས་རྒྱས་ཐོབ་པའི་ཆ་རྐྱེན་གྱུར་
པར་བསམ། ལེན་ཞེས་པས་སེམས་ཅན་ཐམས་ཅད་ཀྱི་སྡུག་བསྔལ་དང་ཀུན་འབྱུང་གཉིས་རང་
གིས་བླངས་ནས། སེམས་ཅན་ཐམས་ཅད་ལ་སྡུག་ཀུན་གཉིས་མེད་པར་གྱུར་བསམ་པའི་སྒོ་ནས།
གཉིས་པོ་སྤེལ་མར་སྦྱངས་ཞེས་གཏོང་ལེན་གཉིས་རེས་མོས་ཉམས་སུ་ལེན་དགོས་གསུངས་པ་
རེད། དེ་གཉིས་རླུང་ལ་བསྐྱོན་པར་བྱ། །ཞེས་པ་ནི་དེ་གཉིས་མཚམས་མཚམས་སུ་རླུང་ལ་བསྐྱོན་
ཞེས་རླུང་གི་རྟ་ལ་བསྐྱོན་ནས་བསྒོམ་ཞེས་པ་རེད།

རླུང་སྣ་བུག་ནས་ནང་དུ་ཡོང་བའི་སྐབས་སུ། སེམས་ཅན་ཐམས་ཅད་ཀྱི་སྡིག་པ་དང་སྡུག་
བསྔལ་ཐམས་ཅད་ཁ་དོག་ནག་པོའི་རྣམ་པར་རང་གི་སྙིང་ཁར་ཐིམ་པར་བསམ། རླུང་སྣ་སྒོ་ནས་
ཕྱིར་འགྲོ་བའི་སྐབས་སུ། རང་གི་བདེ་བ་དང་དགེ་བ་ཐམས་ཅད་འོད་དཀར་པོའི་རྣམ་པས་སེམས་
ཅན་ཐམས་ཅད་ལ་ཕོག་པས་སངས་རྒྱས་ཐོབ་པའི་ཆ་རྐྱེན་ཐམས་ཅད་འགྲིགས་པར་གྱུར་སོང་
བསམ་ནས་བསྒོམ་དགོས།
ཐུན་མཚམས་སུ། ཡུལ་གསུམ་དུག་གསུམ་དགེ་རྩ་གསུམ། །དེ་ལ་དྲན་པ་བསྐུལ་བའི་ཕྱིར།
།སྤྱོད་ལམ་ཀུན་ཏུ་ཚིག་གིས་སྦྱངས། །ལེན་པའི་གོ་རིམ་རང་ནས་བརྩམ། །ཞེས་པས་སྐབས་སུ་
ཡུལ་གསུམ་ཞེས་པ། ཡུལ་མཛེས་པ། མི་མཛེས་པ་དང་། བར་མ་གསུམ་ལ་བརྟེན་ནས་ཉོན་
མོངས་པ་དུག་གསུམ་སྐྱེ་ཡི་ཡོད་པ་རེད། དེ་ཡང་ཡུལ་གསུམ་ལ་བརྟེན་ནས་ཉོན་མོངས་པ་དུག་
གསུམ་སྐྱེ་བ་དེ་དག་དགེ་རྩ་གསུམ་ལ་བསྒྱུར་དགོས་ཀྱི་རེད་གསུངས་པ་རེད། དཔེར་ན། ཡུལ་
མཛེས་པ་ལ་བརྟེན་ནས་འདོད་ཆགས་སྐྱེས་བྱུང་ན། འདོད་ཆགས་དེ་ལམ་དུ་ལེན་དགོས་ཀྱི་རེད།
སེམས་ཅན་གཞན་ང་དང་འདྲ་བ་འདོད་ཆགས་སྐྱེས་པ་བསམ་གྱིས་མི་ཁྱབ་པ་ཡོད་པས། སེམས་
ཅན་ཐམས་ཅད་ཀྱི་འདོད་ཆགས་དེ་ངའི་སྟེང་དུ་སྨིན་པར་ཤོག་ཅིག །སེམས་ཅན་ཐམས་ཅད་འདོད་
ཆགས་མེད་པའི་དགེ་རྩ་དང་ལྡན་པར་གྱུར་ཅིག་སྙམ་པ་དང་། དེ་བཞིན་དུ་སེམས་ཅན་ཐམས་ཅད་
ཞེ་སྡང་མེད་པའི་དགེ་རྩ་དང་ལྡན་པར་གྱུར་ཅིག་སྙམ་པ་དང༌། སེམས་ཅན་ཐམས་ཅད་གཏི་མུག་
མེད་པའི་དགེ་རྩ་དང་ལྡན་པར་གྱུར་ཅིག་སྙམ་པས་འདུན་པ་བསྒྱུར་ནས་དུག་གསུམ་པོ་དེ་དགེ་རྩ་
གསུམ་ལ་བསྒྱུར་དགོས་གསུངས་པ་བཅས། དོན་དུ་གཞན་གྱི་ཉོན་མོངས་རང་ཐོག་ཏུ་ལེན་དགོས་
ཀྱི་རེད་གསུངས་པ་རེད། །
ཉོན་མོངས་སྐྱེས་པའི་ཚེ་ཕར་ཕྱིན་ཐེག་པ་ལ་ཉོན་མོངས་སྤོང་བའི་ཐབས་མང་པོ་ཡོད། དཔེར་
ན་ལྟ་བ་བསྒོམ་པས་ཉོན་མོངས་སྤོང་བའི་ཐབས་དང་། བློ་སྦྱོང་གི་སྒོ་ནས་སྤང་བའི་ཐབས་འདི་ལྟ་
བུ་དང་། ཞེ་སྡང་སྐྱེས་ན་ཐབས་ཤེས་གཞན་གྱིས་མ་ཐུབ་ན། བློ་སྦྱོང་བསྒོམ་པ་དང་། སེམས་ཅན་

ཐམས་ཅད་ཀྱི་ཞེ་སྡང་རང་ལ་སྨིན་པར་ཤོག་སྙམ་པ་དང་། དེ་རྣམས་ཞེ་སྡང་མེད་པའི་དགེ་རྩ་དང་
ལྡན་པར་གྱུར་ཅིག་སྙམ་དགོས། དེ་ལ་དྲན་པ་བསྐུལ་བའི་ཕྱིར། སྤྱོད་ལམ་ཀུན་ཏུ་ཚིག་གིས་སྦྱངས།
ཞེས་བྱང་ཆུབ་སེམས་དེ་རང་ལ་དྲན་པ་བསྐུལ་བའི་ཕྱིར་སྤྱོད་ལམ་ཀུན་ཏུ་ཚིག་གི་སྒོ་ནས་སྦྱངས་
དགོས་ཞེས་པ་དེ་ལ་གནད་ཆེན་པོ་ཡོད། ཡི་དམ་བསྒོམ་པའི་གནས་སྐབས་སུ་ཡང་འདི་ལྟར་དགོས།
དཔེར་ན་སྤྱན་དབུ་མ། དབུས་ནག་པ། མཐའ་སྐྱ་བ་སོགས་ཚིག་གི་སྒོ་ནས་ལབ་དགོས་གསུངས་
ཡོད། དེ་བཞིན་འདིར་ཡང་ཚིག་གི་སྒོ་ནས་སྦྱངས་ན་བློ་སྦྱོང་བར་ཕན་གྱི་ཡོད་གསུངས་པ་རེད། སྔོན་
གྱི་དུས་སུ་རྒྱ་གར་ལྷོ་ཕྱོགས་སུ་ནང་པ་གཅིག་གིས་བདེན་པ་བཞི་ཚིག་གི་སྒོ་ནས་སྒོམ་གྱི་ཡོད་
པའི་གཏམ་རྒྱུད་འདུག །དཔེར་ན་སྡུག་བསྔལ་འཕགས་པའི་བདེན་པ་དང་། ཀུན་འབྱུང་འཕགས་
པའི་བདེན་པ་ལ་སོགས་པ་བརྗོད་ནས་བསྒོམ་དགོས་ཀྱི་ཡོད་པ་དང་། དེ་བཞིན་འདིར་བློ་སྦྱོང་
སྐབས་སུ་ཡང་ཚིག་གི་སྒོ་ནས་སྦྱངས་ན་ཕན་ཐོགས་ཆེན་པོ་ཡོད་གསུངས་པའི་དོན་རེད།། མར་
གྱུར་འགྲོ་བའི་སྡུག་བསྔལ་བདག་ལ་སྨིན། །བདག་གི་བདེ་བས་མ་རྣམས་བདེ་གྱུར་ཅིག །ཞེས་པ་
འདི་ནི་ཀླུ་སྒྲུབ་ཀྱི་སྨོན་ལམ་རིན་ཆེན་ཕྲེང་བ་ལས་བྱུང་བ་ཡིན། ཚིག་འདི་ཚར་གཅིག་ཁ་ཏོན་བྱས་
པ་ལ་ཕན་ཡོན་བསམ་གྱིས་མི་ཁྱབ་པ་ཡོད། འདི་ཕན་ཡོན་ཆེན་པོ་ཡོད་པའི་སྟབས་ཀྱིས་ཚད་མེད་
བཞི་དེ་ཁ་ཏོན་བྱེད་པ་དང་། ཚད་མེད་བཞི་དེ་བསྒོམ་ཐུབ་ན་དེ་ལྟར་བསྒོམ་དགོས་ཀྱི་ཡོད་རེད།
དེ་ལྟར་མི་ཐུབ་པའི་དབང་གིས། ང་ཚོས་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་
པར་གྱུར་ཅིག་སོགས་ཚིག་གི་སྒོ་ནས་བརྗོད་ཀྱི་ཡོད་པ་རེད།
་སྔོན་གྱི་དུས་སུ་བཀའ་གདམས་པ་གཅིག་གིས་མི་རྟག་པ་བསྒོམ་པ་ལ། རང་ཉིད་ནམ་འཆི་
ངེས་པ་མེད་པས་ཚེ་འདིའི་བྱ་བ་ལ་དགོས་པ་མེད་པར་དགོངས་ནས། ཕྲེང་བ་བཟུང་ནས། དགོས་
པ་མེད་ཅེས་མང་པོ་སྐྱོར་གྱི་ཡོད་པའི་ལོ་རྒྱུས་འདུག ལེན་པའི་གོ་རིམ་རང་ནས་བརྩམས། །ཞེས་
གཏོང་ལེན་གཉིས་ཀྱི་ནང་ནས་ལེན་པ། སྡིག་པ་དང་སྡུག་བསྔལ་གཉིས་ལེན་པའི་གོ་རིམ་དང་པོ་
རང་ནས་བརྩམས་དགོས། དཔེར་ན་རང་ལ་ན་ཚ་དང་སྡུག་བསྔལ་སྐྱེས་བྱུང་ན། རང་ལ་མ་འོངས་

པར། སངས་རྒྱས་མ་ཐོབ་ཀྱི་བར་དུ། ཕྱི་མར་དམྱལ་བ་སྐྱེ་བ་ལ་སོགས་པ་དང་། དེའི་རྒྱུ་བསགས་
པ་སོགས་སྡུག་བསྔལ་མང་པོ་ཡོང་རྒྱུ་ཡོད་པ་དེ་ཐམས་ཅད་སྐད་ཅིག་ད་ལྟ་ཉིད་དུ་སྡུག་བསྔལ་
འདིའི་སྟེང་དུ་ལེན་པར་ཤོག་བསམས་ནས། དང་པོ་རང་ནས་ལེན། དེ་འདྲ་བྱེད་ཐུབ་པ་བྱུང་ན་དེ་
རྗེས་གཞན་གྱི་སྡུག་བསྔལ་དང་ཀུན་འབྱུང་ལེན་པར་སེམས་སྦྱངས། དེ་ལྟར་བྱུང་ན་བྱང་ཆུབ་ཀྱི་
སེམས་གཉིས་ལེགས་པར་སྦྱངས་ཐུབ་གསུངས་པ་རེད། བློ་སྦྱོང་གི་དངོས་གཞི་འདི་ཡན་ཆོད་ཡིན།
འདི་ནི་ཐེག་པ་ཆེན་པོའི་ཉམས་ལེན་མཐར་ཐུག་པ་རེད། དེའི་ཡན་ལ་མེད་པའི་ཉམས་ལེན་ཡིན་
གསུངས་ཡོད་པ་རེད། ཇོ་བོ་རྗེས་བྱང་ཆུབ་སེམས་དཔའི་སྤྱོད་འཇུག་ནང་དུ་གསུངས་པའི་གཞུང་
དོན་ལྟར་རྒྱ་ཆེར་གསུངས་ཡོད། སྤྱོད་འཇུག་ཉམས་སུ་ལེན་པ་ལ་བློ་སྦྱོང་མེད་ན་མེད་ཐབས་མེད་
གསུངས་པ་རེད།
ཉམས་ལེན་བྱེད་མཁན་རྣམས་ལ་ཉམས་ལེན་མཐར་ཐུག་དེ་འདི་རེད། འདིས་སྔོན་འགྲོ་
དང་དངོས་གཞི་གཉིས་བཅས་དོན་ཚན་གཉིས་གྲུབ་པ་རེད།ད་ནི་དེའི་ཡན་ལག་ལྟ་བུ་ལྔ་ཡོད།
དང་པོ་རྐྱེན་ངན་བྱང་ཆུབ་ལམ་ཏུ་བསྒྱུར་བ་ལ། །སྣོད་བཅུད་སྡིག་པས་གང་བའི་ཚེ། །རྐྱེན་ངན་
བྱང་ཆུབ་ལམ་ལ་བསྒྱུར། །ཞེས་པས་རང་གིས་སྔོན་བྱས་པའི་སྡིག་པའི་འབྲས་བུའི་དབང་གིས་ས་
གཞི་ཁང་ཁྱིམ་ལ་སོགས་པ་ཡིད་དུ་འོང་བ་ཞིག་མེད་པ་དང་། བཅུད་ཀྱི་སེམས་ཅན་རྣམས་ཀྱིས་
རང་ལ་གནོད་འཚེ་བྱེད་པ་སོགས་དེ་རྣམས་སྔོན་སྡིག་པ་བསགས་པའི་འབྲས་བུ་ཡིན་པས། སྣོད་
བཅུད་གཉིས་ཉམས་པ་ཤིན་ཏུ་རྒུད་པའི་རྐྱེན་ངན་པ་ཞེས་ཆོས་བསྒྲུབ་པའི་འགལ་རྐྱེན་རེད། དེ་
འགལ་རྐྱེན་དུ་མ་སོང་བར་བྱང་ཆུབ་ཀྱི་ལམ་དུ་བསྒྱུར་དགོས་ཀྱི་རེད་གསུངས་པ་རེད། རང་ལ་ཕྱི་
སྣོད་དང་ནང་བཅུད་ཀྱི་སེམས་ཅན་གྱི་གནོད་པ་ལྟ་བུའི་འགལ་རྐྱེན་དེ་དག་ལམ་དུ་བསྒྱུར་ཐབས་
ག་འདྲ་ཞིག་བྱེད་དགོས་ཞེ་ན། ཀུན་རྫོབ་བྱང་ཆུབ་ཀྱི་སེམས་བསྒོམ་པ་དང་། དོན་དམ་བྱང་ཆུབ་
ཀྱི་སེམས་བསྒོམ་པ་དང་། སྦྱོར་བ་ཁྱད་པར་ཅན་གྱིས་ལམ་ལ་བསྒྱུར་བ་བཅས་གསུམ་གྱི་སྒོ་ནས་
བསྒོམ་དགོས་པ་ལས། དང་པོ་ཀུན་རྫོབ་བྱང་ཆུབ་ཀྱི་སེམས་བསྒོམ་པ་ལ། ལེ་ལན་ཐམས་ཅད་

གཅིག་ལ་བདའ། །ཞེས་པས་ལེ་ལན་ཞེས་ལན་པ་ཐམས་ཅད་མང་པོ་ལ་དེད་རྒྱུ་ཡོད་མ་རེད། གཅིག་
ལ་དེད་དགོས་རེད་གསུངས་པ་རེད། དེ་ག་རེ་ལ་དེད་དགོས་ཞེ་ན། བདག་གཅེས་འཛིན་ལ་དེད་
དགོས་གསུངས་པ་རེད། རང་ལ་གནས་ཚུལ་སྡུག་བསྔལ་བྱུང་བ་དེ། ཕྱི་སྣོད་ཀྱི་འཇིག་རྟེན་ལ་བརྟེན་
ནས་བྱུང་ན་འདྲ། ནང་སེམས་ཅན་གྱི་ན་ཚ་ལ་སོགས་པ་སྡུག་བསྔལ་ག་འདྲ་ཞིག་བྱུང་བ་ཡིན་པ་དེ་
དག་གཞན་གྱིས་བྱས་པ་མ་རེད། སྐྱོན་དེ་ཐམས་ཅད་བདག་གཅེས་འཛིན་ལ་བརྟེན་ནས་བྱུང་བ་
རེད་གསུངས་པ་རེད། ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། །ལྟ་ལས་བྱུང་བ་བློ་ཡིས་
མཐོང་གྱུར་ནས། །ཞེས་གསུངས་པ་ལྟར་ཉོན་མོངས་པ་དང་སྐྱོན་ནམ་སྡུག་བསྔལ་བྱུང་བ་དེ་འཇིག་ལྟ་
བདག་འཛིན་ལས་བྱུང་བ་རེད། དེ་བས་ན་ལེ་ལན་ཐམས་ཅད་རང་ལ་བདའ་གང་ཐུབ་བྱེད་དགོས་
གསུངས་པ་རེད།
སྤྱོད་འཇུག་ལས། འཇིག་རྟེན་དག་ན་འཚེ་བ་གང་ཡོད་དང་། འཇིགས་དང་སྡུག་བསྔལ་ཇི་
སྙེད་ཡོད་པ་རྣམས། དེ་ཀུན་བདག་ཏུ་འཛིན་པ་ལས་བྱུང་ན། །འདྲེ་ཆེན་འདི་ཀོས་བདག་ལ་ཅི་
ཞིག་བྱ། ཞེས་དང་། ཚད་མ་རྣམ་འགྲེལ་ལས། བདག་ཡོད་ན་ནི་གཞན་དུ་ཤེས། །བདག་གཞན་ཆ་
ལས་འཛིན་དང་སྡང་། །དེ་གཉིས་དང་ནི་ཡོངས་འབྲེལ་བས། །ཉེས་པ་དུ་མ་སྐྱེ་བར་འགྱུར། ཅེས་
གསུངས་པ་ལྟར་ལེ་ལན་ཐམས་ཅད་གཅིག་ལ་བདའ་དགོས། རང་ལ་མི་འདོད་པ་ཡོང་བ་དེ་མི་
གཞན་གྱིས་བྱས་སོང་བསམ་པ་གཅིག་ཡོད་དེ་དོན་དུ་བདག་འཛིན་གྱི་སྐྱོན་རེད། དཔེར་ན། སངས་
རྒྱས་ལ་སྡུག་བསྔལ་བྱེ་བས་གཙེས་ན་ཡང་སངས་རྒྱས་ལ་སྐྱོན་སྤུ་ཙམ་བྱེད་ཐུབ་པ་རྩ་བ་ནས་ཡོད་
པ་མ་རེད། དེ་བདག་འཛིན་མེད་པའི་སྟོབས་ཀྱིས་རེད། དེ་བས་ན་བདག་འཛིན་སྤོང་ཅི་ཐུབ་བྱ་
དགོས་གསུངས་པ་རེད། །
ཀུན་ལ་བཀའ་དྲིན་ཆེ་བར་བསྒོམ། །ཞེས་པས་སེམས་ཅན་རྣམས་ལ་བཀའ་དྲིན་ཆེ་བར་བསྒོམ་
དགོས་ཀྱི་རེད་གསུངས་པ་རེད། ད་ལྟ་སེམས་ཅན་གྱི་དུས་སུ་སེམས་ཅན་ཐམས་ཅད་ཕ་མ་མ་བྱས་
པ་ཡོད་པ་མ་རེད། དེ་ཐམས་ཅད་བཀའ་དྲིན་འཁོར་ཐབས་མེད་པ་ཤ་སྟག་རེད། མཐར་ཐུག་

སངས་རྒྱས་ཀྱི་གོ་འཕང་བསྒྲུབ་དགོས་པ་དེ་ནི་སེམས་ཅན་ལ་མ་བརྟེན་པར་སངས་རྒྱས་ཐོབ་པའི་
ཐབས་ཡོད་པ་མ་རེད། དེས་ན་བདེ་སྐྱིད་ཐམས་ཅད་སེམས་ཅན་ལ་བརྟེན་ནས་བྱུང་བ་ཡིན་པས་
བཀའ་དྲིན་ཆེ་བར་བསྒོམ་དགོས་གསུངས་པ་རེད། དོན་དུ་དང་པོ་བདག་འཛིན་ཧ་གོ་དགོས་ཀྱི་རེད།
བདག་འཛིན་ཞེས་པ་དེ། ང་རང་གཅེས་པོ་བྱེད་རྒྱུ་དེ་རེད། ང་རང་གཅེས་པོ་ཞེས་པ་ནི།
གནད་ཆེན་པོ་བྱེད་པ། དཔེར་ན་རྒྱལ་ཁ་ང་རང་གིས་ཐོབ་དགོས། གོ་ས་མཐོ་ཤོས་དེ་ངས་བྱེད་
དགོས། ཡག་ཤོས་དེ་ང་ལ་ཡོང་དགོས་བསམ་པ་དེ་ལ་བདག་འཛིན་ཟེར་གྱི་རེད། སྐྱོན་ཐམས་
ཅད་དེས་བྱས་པ་རེད། སོ་སོ་ལ་ཉོན་མོངས་པ་ཐམས་ཅད་དང་། ལས་མི་དགེ་བ་བསགས་པ་དེ་
ཐམས་ཅད་བསམ་བློ་བཏང་ན་བདག་འཛིན་དེ་ལས་བྱུང་བ་ཡིན་པར་ཧ་གོ་ཐུབ་པ་བྱེད་དགོས།
དོན་དམ་སེམས་བསྐྱེད་ལ་བརྟེན་པ་ནི། འཁྲུལ་སྣང་སྐུ་བཞིར་བསྒོམ་པ་ཡིས། །སྟོང་ཉིད་
སྲུང་བ་བླ་ན་མེད། །ཅེས་བློ་འཁྲུལ་བའི་ངོ་ལ་འཛིན་པ་ཡོང་བའི་འགལ་རྐྱེན་བར་ཆད་སྐུ་བཞི་ཡིན་
བསམ་པས་བལྟས་ན་དེ་ལ་སྟོང་ཉིད་ཀྱིས་བསྲུང་ཡོང་། སྟོང་པ་ཉིད་ཀྱིས་བསྲུང་བ་དེ་སྲུང་བའི་
ཐབས་བླ་ན་མེད་པ་ཞིག་རེད་ཅེས་གསུངས་པ་དེ་སྟོང་པ་ཉིད་ཀྱིས་བསྲུང་བ་དེ་བར་ཆད་དེ་ལས་
སྐྱོབས་པའི་སྲུང་བ་ཡག་ཤོས་ཡིན་གསུངས་པ་རེད། འཁྲུལ་བའི་སྣང་བ་ལ་སྤྱིར་མང་པོ་ཡོད་ཀྱང་
དེའི་ནང་ནས་བར་ཆད་དེ་ལ་བལྟ་དགོས།
སྟོང་པ་ཉིད་ལ་བལྟ་བ་ནི་སྐུ་བཞིའི་ངོ་བོ་ལ་བལྟ་བ་རེད། སྐྱེ་བ་མེད་པ་དེ་ཆོས་སྐུ་དང༌། འགག་
པ་མེད་པ་དེ་ལོངས་སྐུ། གནས་པ་མེད་པ་དེ་སྤྲུལ་སྐུ། དེ་གསུམ་དབྱེར་མི་ཕྱེད་པ་དེ་ངོ་བོ་ཉིད་ཀྱི་
སྐུ་རུ་བལྟ་དགོས། རྐྱེན་ངན་གྱི་ངོ་བོ་དེ་སྐུ་བཞིའི་ངོ་བོ་ཁྱད་མེད་པ་བལྟ་དགོས་ཀྱི་རེད། དོན་དུ་
སྟོང་པ་ཉིད་ཀྱི་ངང་དུ་འཇོག་དགོས་ཞེས་པ་ཡིན། སྐུ་བཞིའི་གནས་ལུགས་ཡིན་གསུངས་པ་ལས་
སྐུ་བཞི་ངོ་མ་ཡིན་གསུངས་པ་མ་རེད། གསང་སྔགས་ཀྱི་གནས་སྐབས་ནས་འཁྲུལ་སྣང་སྐུ་བཞི་
ཡིན་ཞེས་འཁོར་འདས་དབྱེར་མེད་ཀྱི་ཁྲིད་དུ་གསུངས་ཀྱི་ཡོད་ཀྱང་འདིར་དེ་འདྲ་རང་གསུང་གི་མ་
རེད། དེ་བས་ན་མདོར་ན་སྟོང་པ་ཉིད་བསྒོམ་པ་དེ་བར་ཆད་བསྲུང་བའི་ཐབས་ཡག་པོ་རེད་གསུངས་

པ་རེད། འགལ་རྐྱེན་ག་འདྲ་ཞིག་བྱུང་ན་ཡང་སྟོང་པ་ཉིད་ཡིན་བསམ་ན་སྟོང་པ་ཉིད་དེའི་ངོ་བོ་སངས་
རྒྱས་ཀྱིས་ཡག་ཏུ་གཏོང་མི་དགོས། སེམས་ཅན་གྱིས་ངན་དུ་གཏོང་མི་དགོས་པས་གཅིག་པ་ཡིན་
བསམ་པ་དང་། གཞན་ཡང་སྣང་བ་སེམས་ཡིན་བསམ་ན་བར་ཆད་ཀྱིས་ཚུགས་ཀྱི་མ་རེད་གསུངས་པ་
རེད། །
གསུམ་པ་སྦྱོར་བ་ཁྱད་པར་ཅན་གྱིས་རྐྱེན་ངན་ལམ་ཏུ་བསྒྱུར་བ་ནི། སྦྱོར་བ་བཞི་ལྡན་
ཐབས་ཀྱི་མཆོག །ཞེས་ཆོས་བསྒྲུབ་སྐབས་འགལ་རྐྱེན་མང་པོ་ཡོང་གི་རེད། དེ་བཟློག་པའི་ཐབས་
གེགས་སེལ་བཤད་པ་རེད། དེ་ལ་ཚོགས་བསགས་པ། སྡིག་པ་བཤགས་པ། གནོད་བྱེད་ལ་གཏོར་
མ་གཏོང་བ། ཆོས་སྐྱོང་ལ་གཏོར་མ་འབུལ་བ་བཞི་རེད། གནོད་བྱེད་ལ་གཏོར་མ་གཏོང་ཞེས་པ། །
རང་ལ་ན་ཚ་དང་འདྲེས་གནོད་པ་སོགས་བྱུང་ན། དེ་ལ་གཏོར་མ་གཏོང་། བློ་སྦྱོང་ཡག་པོ་བསྒོམ་
མཁན་ཞིག་ཡིན་ན། ཁྱེད་རང་གིས་ང་ལ་བདག་འཛིན་འདུལ་བའི་གྲོགས་བྱས་པ་དེ་ལ་ངས་ཐུགས་
རྗེ་ཆེ་ཞུ་གི་ཡིན། ད་དུང་ཁྱེད་རང་གིས་ང་ལ་གྲོགས་གང་ཐུབ་གྱིས་ཞེས་ལབ་ནས་གཏོར་མ་གཏོང་།
དེ་ཙམ་བསྒོམ་མི་ཐུབ་མཁན་ཡིན་ན་ད་ངས་ཆོས་བསྒྲུབ་པ་ལ་བར་ཆད་མ་བྱེད། ཁྱེད་རང་གཏོར་
མས་ཚིམས་པར་བྱས་ཏེ་ས་གཞན་དུ་འགྲོ་བར་གྱིས་ཞེས་གཏོར་མ་གཏོང་དགོས། དེ་ནས་ཆོས་སྐྱོང་
ལ་འཕྲིན་ལས་བཅོལ་བ་ཡིན་ཞུས་ནས་གཏོར་མ་འབུལ་དགོས། ་
དེ་ལྟ་བུའི་ཉམས་ལེན་དེ་སྦྱོར་བ་བཞི་ལྡན་ཐབས་ཀྱི་མཆོག་ཞེས་པ་དེ་ཡིན། འཕྲལ་ལ་གང་
་ཐུབ་སྒོམ་ཏུ་སྦྱར། འཕྲལ་ལ་ཞེས་པ་གློ་བུར་དུ་གང་བྱུང་བ་དེ་བསྒོམ་དགོས། དཔེར་ན། རང་ལ་
སྡུག་པོ་བྱུང་ན་རྐྱེན་ངན་སྡུག་པོ་དེས་སེམས་ཅན་ཐམས་ཅད་ཀྱི་སྡུག་བསྔལ་དེ་རྣམས་སྡུག་པོ་དེའི་
ཐོག་ཏུ་ལེན་ཐུབ་པར་བསྒོམ། དེ་བཞིན་དུ་རང་ལ་སྐྱིད་པོ་ཞིག་བྱུང་ན། སེམས་ཅན་ཐམས་ཅད་ལ་
སྐྱིད་པོ་ཐོབ་པར་ཤོག་ཅེས་བསྒོམ་དགོས་པའི་དོན་རེད།
བཞི་པ་ཚེ་གཅིག་གི་ཉམས་ལེན་དྲིལ་ནས་བསྟན་པ་ལ། མན་ངག་སྙིང་པོ་མདོར་བསྡུས་པ། །
སྟོབས་ལྔ་དག་དང་སྦྱར་བར་བྱ། །ཞེས་པ་ཐེག་པ་ཆེན་པོ་ཉམས་སུ་ལེན་པའི་མན་ངག་གི་སྙིང་པོ་

མདོར་བསྡུ་ན་སྟོབས་ལྔའི་ཁོངས་སུ་འདུ། དང་པོ་འཕེན་པའི་སྟོབས་ནི། ངས་ཉི་མ་དེ་རིང་ནས་
བརྩམས་ཏེ་སངས་རྒྱས་མ་ཐོབ་ཀྱི་བར་དུ། བྱང་ཆུབ་ཀྱི་སེམས་བསྒོམ་གྱི་ཡིན་བསམ་པ་ཞིག་བྱས།
བོཀའ་གདམས་པ་རྣམས་ཀྱིས་གསུང་སྒྲོས་ལ། ངས་མ་འོངས་པ་ལ་ཡག་པོ་ཞིག་དང་། ལེགས་པོ་
ཞིག་བྱེད་དགོས་བསམ་པའི་དམ་བཅའ་བྱེད་དགོས་གསུངས་པ་བཞིན་བྱེད་པ་དེ་ལ་འཕེན་པའི་
སྟོབས་ཟེར།
ཡང་ཡང་གོམས་པའི་སྟོབས་ནི། བློ་སྦྱོང་འདི་ཡང་ནས་ཡང་དུ་གོམས་ཏུ་བཅུག་པ་དེ་ལ་ཟེར། །
དཀར་པོ་ས་བོན་གྱི་སྟོབས་ནི། མཆོད་པ་ཕུལ་བ་དང་། བསོད་ནམས་བསགས་པ་སོགས་བློ་སྦྱོང་
ལེགས་པོར་ཡོང་བར་ཤོག་ཅེས་སྨོན་ལམ་འདེབས་པ་སོགས་ལ་བརྩོན་པ་དེ་ཡིན།
སུན་འབྱིན་པའི་སྟོབས་ནི། བདག་གཅེས་འཛིན་དེའི་ཉེས་དམིགས་མང་པོ་བསམ། དེས་
བདག་ཐོག་མ་མེད་པ་ནས་ཁམས་གསུམ་འཁོར་བར་འཁོར་ཏུ་བཅུག ཚེ་འདི་ལ་ཆོས་བསྒྲུབ་ཏུ་མི་
བཅུག་མཁན་དེ་ཡང་བདག་གཅེས་འཛིན་དེ་རེད། ཆོས་བསྒྲུབ་ན་ཡང་། ཆོས་ལ་སྐྱོན་དང་། བར་
ཆད་བྱེད་མཁན་ཡང་བདག་གཅེས་འཛིན་ཡིན་པས། དེས་ན་དགྲ་བོའི་ནང་གི་དགྲ་ཆེན་དེ་བདག་
གཅེས་འཛིན་ཡིན་བསམ། བདག་གཅེས་འཛིན་གྱི་དབང་དུ་གཅིག་ལུས་སོང་ན། བདག་ནི་བསྲེགས་
ཏེ་བསད་གྱུར་ཏམ། བདག་གི་མགོ་བོ་བཅད་ཀྱང་སླའི། །རྣམ་པ་ཀུན་ཏུ་ཉོན་མོངས་པའི། །དགྲ་
ལ་འདུད་པར་མི་བྱའོ། །ཞེས་པ་བཞིན་རྩ་བ་ནས་མི་གཏོང་བསམ་པའི་དམ་བཅའ་བྱེད། སྨོན་
ལམ་གྱི་བར་སྟོབས་ལྔ་ཡི་ཉམས་ལེན་གཙོ་བོ་བྱེད་དགོས་ཀྱི་རེད།
འཆི་ཁ་མའི་ཉམས་ལེན་ལ། ཐེག་ཆེན་འཕོ་བའི་གདམས་ངག་ནི། །སྟོབས་ལྔ་ཉིད་ཡིན་
སྤྱོད་ལམ་གཅེས། ཞེས་སྤྱིར་འཕོ་བའི་གདམས་ངག་མང་དུ་གསུངས་ཀྱང་། ཐེག་པ་ཆེན་པོ་ཕ་རོལ་ཏུ་
ཕྱིན་པའི་ལུགས་ཀྱི་འཕོ་བའི་གདམས་ངག་ནི། སངས་རྒྱས་དྲན་ནས་ཤི་བ་དེ་ཕན་ཡོན་ཆེན་པོ་ཡིན་
པོས་འདི་ལྟ་བུ་ཉམས་སུ་ལེན་དགོས་ཀྱི་རེད་གསུངས་པ་རེད། སྤྱོད་ལམ་གཅེས། ཅེས་པ་གནད་
ཆེན་པོ་རེད་ཅེས་གསུངས་པ་རེད།

རབ་སྐྱིལ་ཀྲུང་དང་རྣམ་སྣང་ཆོས་བདུན་གྱི་ངང་དུ་འཆི་ཐུབ་ན་ལེགས་ཤོས་རེད། དེ་མིན་ན།
སངས་རྒྱས་གཟིམ་སྟངས་བྱས་ནས་ཉལ་བའི་ངང་དུ་འཆི་ཐུབ་ན་ལེགས། ལྔ་པ་བློ་འབྱོངས་བའི་
ཚད་ནི། ཆོས་རྣམས་དགོས་པ་གཅིག་ཏུ་འདུ། །དཔང་པོ་གཉིས་ཀྱིས་གཙོ་བོར་གཟུང་། ཡིད་བདེ་
འབའ་ཞིག་རྒྱུན་དུ་བསྟེན། །ཡེངས་ཀྱང་ཐུབ་ན་འབྱོངས་པ་ཡིན། །ཞེས་ཆོས་རྣམས་ཞེས་པ་སངས་
རྒྱས་ཀྱིས་གསུངས་པའི་ཐེག་པ་ཆེ་ཆུང་གི་ཆོས་རྣམས་དགོས་པ་གཅིག་ཏུ་འདུ་ཞེས་གཅིག་རང་
རེད་གསུངས་པ་རེད། དགོས་པ་གཅིག་དེ་ནི་བདག་འཛིན་འདུལ་བ་ལ་གསུངས་པ་རེད། སངས་
རྒྱས་བཅོམ་ལྡན་འདས་ཀྱིས་བསྟན་པའི་ཆོས་དེ་ལ་ཐེག་པ་ཆེ་ཆུང་གཉིས་ཡོད། བདག་གཅེས་འཛིན་
འདུལ་བ་ལ་ཐེག་པ་དམན་པའི་ཆོས། གཞན་གཅེས་པར་འཛིན་པ་ལ་ཐེག་པ་ཆེན་པོའི་ཆོས་ཞེས་བྱ།
དེ་བས་ན་ཐེག་པ་ཆེ་ཆུང་གཉིས་ཀས་བདག་གཅེས་འཛིན་དེ་འདུལ་དགོས་པར་གཅིག་པས་ཆོས་
རྣམས་དགོས་པ་གཅིག་ཏུ་འདུ་ཞེས་གསུངས་པ་རེད། ཉམས་ལེན་བྱེད་སྐབས་ཉམས་སུ་ལེན་ཐུབ་
པར་འདུག་གམ་མི་འདུག་ག་འདྲ་བྱས་ནས་ཚོད་ལྟ་བྱེད་དགོས་ཞེ་ན། བདག་གཅེས་འཛིན་དེ་ཆུང་
དུ་འགྲོ་གི་འདུག་ན་ཆོས་དེ་ཉམས་ལེན་བྱུང་བ་རེད། བདག་གཅེས་འཛིན་དེ་ཆུང་དུ་མ་སོང་། དེའི་
ཁ་སྣོན་འདྲ་པོར་སོང་བ་ཡིན་ན། ཆོས་དེ་དོན་མེད་ལ་ཕྱིན་པ་རེད། དཔེར་ན། མཁས་པས་ཀྱང་ང་
མཁས་པ་ཡིན་བསམ་པའི་ང་རྒྱལ་བྱུང་ན་དེ་ཆོས་ཀྱི་སྐྱོན་བྱས་པ་རེད།
ཉམས་ལེན་བྱེད་སྐབས་སུ། ང་སྒོམ་ཆེན་ཡིན། ང་ལས་ལྷག་པ་སྒོམ་ཆེན་མེད་བསམ་པ་
སོགས་བྱུང་ཚེ་ཆོས་དེ་དོན་མེད་སོང་བ་རེད་གསུངས་པ་རེད། དཔང་པོ་གཉིས་ཀྱི་གཙོ་བོ་གཟུང་།
ཞེས་པ་དཔང་པོ་ལ་གཉིས་ཡོད། གཅིག་ནི་མི་གཞན་དག་གིས་དཔང་པོ་བྱེད་པ་དང་། གཅིག་ནི་
རང་གི་སེམས་ཀྱིས་དཔང་པོ་བྱེད་པ་གཉིས་ཡོད་པ་དེ་ལས་གཞན་དག་དེ་དཔང་པོ་ཡིན་ཀྱང་། །
གཙོ་བོ་རང་གི་སེམས་དེ་རེད། མི་གཞན་རྣམས་ཀྱིས་རང་གི་ཆོས་ལེགས་ཉེས་ཤེས་ཐུབ་ཀྱི་མ་རེད།
ཆོས་ཟེར་བ་དེ་ལུས་ངག་གཉིས་གཅིག་པུའི་སྟེང་དུ་མ་ཡིན་པར་གཙོ་བོ་རང་གི་སེམས་ཀྱིས་དཔྱད་
པ་གཏོང་དགོས་ཀྱི་རེད་ཅེས་འགྲེལ་བ་འགའ་ཤས་ལས་འདི་ལྟར་གསུངས་ཡོད། ད་ནི་ཤི་ནས་

དམྱལ་བར་སྐྱེ་ན་ཡང་ངས་བྱེད་རྒྱུ་དེ་ལས་ལྷག་པ་ཞིག་རྩ་བ་ནས་མེད་བསམ་པ་ཞིག་བྱུང་ན་སོ་
་སོས་གདེང་འཁེལ་བ་ཞིག་བྱུང་བ་རེད། དེ་ལྟར་བྱུང་ན་ཆོས་པ་རྣམ་དག་ཡག་པོ་ཞིག་བྱུང་བ་རེད།
ཡིད་བདེ་འབའ་ཞིག་རྒྱུན་དུ་བསྟེན། ཅེས་རྟག་པར་སེམས་བདེ་པོ་བྱེད་དགོས་ཀྱི་རེད། སེམས་མ་
བདེ་བ་བྱེད་རྒྱུ་ཡོད་མ་རེད། རྐྱེན་ངན་འདྲ་པོ་ག་རེ་བྱུང་ན་ཡང་བློ་སྦྱོང་གི་ཐོག་ནས་ཉམས་སུ་ལེན་
ཐུབ་བསམ་ནས་ཡིད་བདེ་བྱ་དགོས་གསུངས་པ་རེད། །
སྤྱིར་བཏང་ཐེག་པ་ཆེན་པོའི་ཆོས་ཀྱི་འགལ་ཟླ་ཆེ་ཤོས་ནི་ཞེ་སྡང་རེད། དང་པོ་རྒྱུ་མཚན་
ཆུང་ངུ་འགའ་ཞིག་ལ་བརྟེན་ནས་ཡིད་མི་བདེ་བ་འབྱུང་གི་ཡོད་པ་རེད། དེས་ན་ཁོང་ཁྲོ་བཀག་
དགོས་ན། དང་པོ་ཡིད་མི་བདེ་བ་དེ་བཀག་དགོས་ཀྱི་རེད། སྤྱོད་འཇུག་ལས། ཅི་ལ་བབས་ཀྱང་
བདག་གིས་ནི། །དགའ་བའི་ཡིད་ནི་དཀྲུགས་མི་བྱ། །ཞེས་གསུངས་པ་ལྟར་ཡིན། བཀའ་གདམས་
པའི་གསུང་ཞིག་གི་ནང་ལ། དགེ་བཤེས་དེ་ལ་ན་ཚ་ཡོད་རེད་ཟེར་ལབ་ན། དེ་སྐྱོན་ཡོད་པ་མ་རེད།
འོན་ཀྱང་དགེ་བཤེས་དེ་ཐུགས་བདེ་པོ་མི་འདུག་ཟེར་ན་དེ་ནི་ཉམས་ལེན་མེད་པའི་རྟགས་རེད་
གསུངས་པ་རེད། དེ་བས་ན་བློ་བདེ་པོ་བྱེད་རྒྱུ་དེ་གལ་ཆེན་པོ་ཡིན། བདེ་བ་བྱུང་ན་ཡང་བདེ་པོ་
བྱས། སྡུག་བསྔལ་བྱུང་ན་ཡང་བདེ་པོ་བྱས། བསྟོད་པ་བྱུང་ན་ཡང་བདེ་པོ་བྱས། སྨད་པ་བྱུང་ནའང་
བདེ་པོ་བྱས། དེ་ལྟར་བློ་བདེ་པོ་བྱུང་ན་བློ་འབྱོངས་ཐུབ་པ་རེད། ཡེངས་ཀྱང་ཐུབ་ན་འབྱོངས་པ་
ཡིན། །ཞེས་དྲན་ཤེས་མི་བསྟེན་པའི་སྐབས་དང་། ཆོས་ལ་བསམ་བློ་མི་གཏོང་བའི་སྐབས་དང་།
དེ་བཞིན་གཟབ་གཟབ་མི་བྱེད་པའི་སྐབས་སུ་ཉོན་མོངས་པ་བྱུང་བ་དེ་དག་བློ་སྦྱོང་གིས་ཁེགས་
ཐུབ་ཀྱི་ཡོད་ན་བློ་འབྱོངས་པའི་ཚད་ཡིན། ་
དྲུག་པ་བློ་སྦྱོང་གི་དམ་ཚིག་ནི། སྤྱི་དོན་གསུམ་ལ་རྟག་ཏུ་བསླབ། །ཅེས་པ་ནི་དོན་ཚན་
གསུམ་ལ་བསླབ་དགོས་ཞེས་པ་དང་། བློ་སྦྱོང་གི་ཁས་བླངས་དང་མི་འགལ་བ་ཞེས་སོ་སོས་ག་རེ་
ཁས་བླངས་པ་དེ་དང་འགལ་བ་བྱེད་རྒྱུ་ཡོད་པ་མ་རེད་ཞེས་པའི་དོན་རེད། བཀའ་གདམས་པ་མང་པོའི་གསུང་རྒྱུན་ལ་ཆོས་གཅིག་གིས་གཅིག་ལ་ཁྱད་མ་བསད་པ་ཞིག་དགོས་ཀྱི་རེད་ཅེས་གསུངས་

པ་རེད། དཔེར་ན་ང་མཁས་པ་ཡིན་བསམ་ནས་ཚུལ་ཁྲིམས་བསྲུང་མི་དགོས་པ་དང་། ཉམས་ལེན་
མི་བྱེད་པ་འདྲ་པོ་རེད། ཉམས་ལེན་བྱེད་མཁན་ཞིག་ཡིན་ན་སློབ་སྦྱོང་མི་བྱེད་པ་དེ་འདྲ་བྱེད་རྒྱུ་མེད།
སྒོམ་རྒྱབ་མཁན་རྣམས་ཀྱིས་ཁ་འདོན་མི་བྱེད་པ་དང་། ཁ་འདོན་བྱེད་མཁན་རྣམས་ཀྱིས་བསྒོམ་
མི་རྒྱག་པ་དེ་འདྲ་བྱེད་རྒྱུ་ཡོད་མ་རེད།
དེས་ན་བློ་སྦྱོང་སྒོམ་མཁན་ཡིན་བསམ་ནས་རང་གིས་ཁས་བླངས་པའི་དམ་ཚིག་དེ་དག་
ལས་མ་ཉམས་པ་ཞིག་བྱེད་དགོས་ཀྱི་རེད་གསུངས་པ་རེད། བློ་སྦྱོང་ཐོ་ཅོར་མ་སོང་བ་ཞེས། ང་བློ་སྦྱོང་
སྒོམ་མཁན་ཡིན་བསམ་ནས་འདྲེ་གནས་པའི་ས་ཆ་ལ་འགྲོ་བ་དང་། འགོ་བའི་ནད་ཡོད་པའི་མི་
དང་མཉམ་དུ་འགྲོ་བ་སོགས་བྱེད་རྒྱུ་མེད་གསུངས་པ་རེད། གང་ལྟར་མི་གཞན་པས་འདི་བློ་སྦྱོང་
སྒོམ་མཁན་ཡིན་ས་རེད་བསམ་པ་སོགས་མི་མངོན་པ་ཞིག་དགོས་གསུངས་པ་རེད། བློ་སྦྱོང་ཕྱོགས་
རིས་སུ་མ་ཤོར་བ་ཞེས། བློ་སྦྱོང་ཕྱོགས་རེ་ཟུང་ལ་བསྒོམ་ཐུབ་པ་དང་། འགའ་ཤས་ལ་བསྒོམ་མི་
ཐུབ་པ་མ་བྱས་པར་ཐམས་ཅད་ལ་བསྒོམ་གང་ཐུབ་ཏུ་བྱ་དགོས་གསུངས་པ་རེད། དཔེར་ན་རང་
ལ་དགའ་པོ་ཡོད་པ་དེ་ཚོས་གནོད་པ་བྱས་ན་བཟོད་ཐུབ་པ་དང་། དགྲ་བོས་གནོད་པ་བྱས་པ་ལ་
བཟོད་པ་བསྒོམ་མི་ཐུབ་པ་དང་། ཡང་སེམས་ཅན་གྱིས་གནོད་པ་བྱས་པ་བཟོད་ཐུབ་པ་དང་། ན་
ཚ་བྱུང་ན་བཟོད་སྒོམ་མི་ཐུབ་པ་དེ་འདྲ་བྱུང་ན་ཕྱོགས་རེ་བ་ཟེར། དེ་ལྟར་མ་ཡིན་པར་ཕྱོགས་ཐམས་
ཅད་ནས་བསྒོམ་གང་ཐུབ་བྱ་དགོས་གསུངས་པ་རེད། །
་འདུན་པ་བསྒྱུར་ལ་རང་སར་བཞག ཞེས་པ་འདུན་པ་ནི་འདུ་ཤེས་མེད། འདུ་ཤེས་དེ་བསྒྱུར་
དགོས་པ་རེད། སྤྱོད་ལམ་དེ་སྔ་མ་ལྟར་རང་སར་འཇོག་དགོས་ཀྱི་རེད་གསུངས། དཔེར་ན་དང་པོ་
ཉམས་ལེན་བྱེད་པའི་དུས་སུ་སེམས་ཀྱི་སྟེང་ནས་ཡག་པོ་མ་བྱས་པ་ལུས་ངག་གཉིས་ནས་རྣམ་
འགྱུར་བསྟན་རྒྱུ་ཡོད་མ་རེད་གསུངས་པ་རེད། དེས་ན་སེམས་ཀྱི་སྟེང་ནས་བློ་སྦྱོང་དེ་ཡག་པོ་ཞིག་
བསྒོམ། ལུས་ངག་གཉིས་སྔ་མ་ལྟར་གནས་དགོས་ཀྱི་རེད།
ཡན་ལག་ཉམས་པ་བརྗོད་མི་བྱ། ཞེས་པ་ནི་རྐང་པ་དང་ལག་པ་མེད་པ་ལྟ་བུ་མི་གཞན་གྱི་

སྐྱོན་བརྗོད་པ་དང་། དེ་ག་ནང་བཞིན་ཚུལ་ཁྲིམས་འཆལ་བ་སོགས་གཞན་གྱི་སྐྱོན་རྣམས་བརྗོད་
པར་མི་བྱ་ཞེས་པའི་དོན་རེད།གཞན་ཕྱོགས་གང་ཡང་མི་བསམ་མོ། །ཞེས་པ་ནི་སྤྱིར་བཏང་སེམས་
ཅན་ཐམས་ཅད་ཐ་ན་དུད་འགྲོ་ཡིན་ཡང་སྐྱོན་གྱི་ཕྱོགས་ནམ་ཡང་བསམ་པར་མི་བྱ།
ཁྱད་པར་དུ་ཆོས་ཀྱི་སྒོར་ཞུགས་པ་རྣམས་དང་། དེའི་ནང་ནས་ཀྱང་སོ་སོའི་མཉམ་དུ་འགྲོ་
སྡོད་བྱེད་མཁན་རྣམས་ཀྱི་སྐྱོན་གང་ཡང་བསམ་པར་མི་བྱ་གསུངས་པ་རེད། གཞན་ཡང་གཞན་གྱི་
སྐྱོན་དེ་སྣང་ན་རང་གི་བློ་འཁྲུལ་བའི་སྣང་བ་རེད་མ་གཏོགས། གཞན་ལ་སྐྱོན་ཡོད་མ་རེད། སྣང་
བ་ཐམས་ཅད་སེམས་རེད་བསམ་པ་ཞིག་དགོས། སྤྱིར་གཞན་ལ་སྐྱོན་བརྗོད་རྒྱུ་དང་། རང་ལ་
བསྟོད་པ་བྱེད་རྒྱུ་དེ་ཆོས་དང་འཇིག་རྟེན་གཉིས་ཀ་ལ་འགལ་བ་ཆེན་པོ་ཡིན་པ་དཔལ་སྤྲུལ་རིན་
པོ་ཆེས་མང་པོ་གསུངས་ཡོད། དེ་མིན་ཡང་བྱང་ཆུབ་སེམས་དཔའི་ཕམ་པ་འབྱུང་གཞི་བདག་བསྟོད་
གཞན་སྨོད་ལས་ཕམ་པ་དང་པོ་ཡོང་ས་དེ་གཞན་ལ་སྐྱོན་སེམས་པ་དེ་ནས་ཡོང་གི་ཡོད་པ་རེད།
དེས་ན་གཞན་གྱི་སྐྱོན་བརྗོད་རྒྱུ་མེད་གསུངས་པ་རེད། དེ་ལྟར་གཞན་གྱི་སྐྱོན་མི་བསམ་པ་དང་།
རང་གི་ཡོན་ཏན་མི་བསམ་རྒྱུ་དེ་གནད་ཆེན་པོ་རེད། མདོར་ན་གཞན་གྱི་ཡོན་ཏན་བསམ། རང་གི་
སྐྱོན་བསམ། རང་གི་སྐྱོན་དེ་སྤང་གང་ཐུབ་བྱེད་དགོས་པས་གཞན་གྱི་སྐྱོན་མི་བརྗོད་གསུངས་པ་
རེད། ཉོན་མོངས་གང་ཆེ་སྔོན་དུ་སྤང་། །ཞེས་རང་རྒྱུད་ལ་བརྟག་པས་སྤྱིར་ཉོན་མོངས་ཐམས་ཅད་
དང༌། ལྷག་པར་དེའི་ནང་ནས་ཆེ་ཤོས་དེ་དང་པོ་སྦྱང་དགོས་གསུངས་པ་རེད། རང་ལ་བརྟག་པས་
ཉོན་མོངས་པ་རྣམས་ཀྱི་ནང་ནས་ང་རྒྱལ་དང་སེར་སྣ་ལ་སོགས་ག་རེ་ཆེ་འདུག་བརྟག །རང་གིས་
མ་ཤེས་ན་གྲོགས་པོ་རྣམས་ལ་བརྟག་བཅུག་ནས་གང་ཆེ་བ་དེ་སྔོན་ནས་སྦྱང་དགོས་ཞེས་པ་རེད། །
འབྲས་བུ་རེ་བ་ཐམས་ཅད་སྤོངས། །ཞེས་པ་བློ་སྦྱོང་ཉམས་ལེན་བྱེད་པའི་སྐབས་སུ་འབྲས་བུ་ལ་
རེ་བ་སྤོང་དགོས།
དཔེར་ན་བློ་སྦྱོང་བྱས་པས་ནད་གདོན་ཞི་བ་ཡོང་བས་དེའི་ཆེད་དུ་དང་། གཞན་གྱིས་འདི་
ཆོས་པ་ཡག་པོ་ཞིག་རེད་ཟེར་ནས་རྙེད་བཀུར་བྱེད་པ་ལ་སོགས་པ་ཡོང་བསམ་པ་དེ་དག་དང༌། །

སྐྱེ་བ་ཕྱི་མར་རང་དམྱལ་བར་མི་སྐྱེ་བར་ཕན་གྱི་རེད་བསམ་པ་དང་། ཐར་པ་ཐོབ་པའི་ཐབས་ཡིན་
སྙམ་པ་སོགས་མདོར་ན་རང་དོན་གྱི་རེ་བ་ཞེས། བློ་སྦྱོང་བསྒོམ་པས་རང་དོན་བསྒྲུབ་དགོས་སྙམ་
པའི་བསམ་པ་མཐའ་དག་གཏོང་དགོས་གསུངས་པ་རེད།དུག་ཅན་གྱི་ཟས་སྤངས། ཞེས་པ་ཟས་
ཀྱིས་ལུས་རྒྱས་ཀྱང་། ཟས་ནང་དུག་ཡོད་ན་གནོད་འཚེ་བྱེད་པ་ལྟར། བྱང་ཆུབ་ཀྱི་སེམས་བསྒོམ་
པ་ནི་སངས་རྒྱས་ཀྱི་གོ་འཕང་འབྲས་བུ་བདེ་བ་ཐོབ་པའི་ཐབས་ཡིན་ཀྱང་། དངོས་པོ་ལ་བདེན་
པར་འཛིན་ན་འཁོར་བ་ལས་བརྒལ་མི་ཐུབ།
དེས་ན་བྱང་ཆུབ་ཀྱི་སེམས་བསྒོམ་པ་དེ་ལ་བདེན་པར་མ་འཛིན་པར་སྟོང་པ་ཉིད་བསྒོམ་
དགོས་ཀྱི་རེད། ཐེག་པ་ཆེན་པོའི་ལམ་བསྒོམ་པ་དེ་ལ་ཐབས་ཤེས་གཉིས་ཀ་དགོས་ཀྱི་རེད། གོང་
དུ་བཤད་པ་དེ་དག་ཐབས་ཡིན་པས་དེ་ལ་ལྟ་བས་རྩིས་ཟིན་པ་ཞིག་དང་། ཀུན་རྫོབ་ཀྱི་སྣང་བ་ཐམས་
ཅད་ལ་ལྟ་བས་རྩིས་ཟིན་པ་ཞིག་དགོས། སྟོང་པ་ཉིད་ཡིན་བསམ་པ་ཞིག་དང་། སྒྱུ་མ་ལྟ་བུ་ཡིན་
བསམ་པ་བཅས་ཐབས་ཤེས་ཟུང་འབྲེལ་གྱི་སྒོ་ནས་བསྒོམ་པའི་ལྟ་བ་དེ་མེད་ན། དུག་ཅན་གྱི་ཟས་
དང་འདྲ་བ་རེད་གསུངས་པ་རེད། དུག་ཅན་གྱི་ཟས་ཞེས་པ་དེ་ཞེན་པ་བཞི་ལ་བཤད་ཀྱི་ཡོད་པ་
རེད། དེས་ན་དགེ་བ་སྣ་གཅིག་བསགས་པ་ཡིན་ན་ཡང་། དེ་ཞེན་པ་བཞི་དང་བྲལ་བ་ཞིག་དགོས་
ཀྱི་རེད་གསུངས་པ་རེད། གཞུང་བཟང་པོ་མ་བསྟེན། ཅེས་དཔེར་ན་མི་གཤིས་ཀ་བཟང་པོ་ཞིག་
ཡིན་ན་རང་ལ་ཕན་བཏགས་པ་དེ་ག་དུས་ཡིན་ཀྱང་མི་བརྗེད་པ་སེམས་ལ་ཉར་སྡོད་ཀྱི་རེད། དེ་
བཞིན་དུ་གནོད་པ་བྱས་པ་དེ་འཁོན་དུ་བཟུང་ནས་ག་དུས་ཡང་མ་བརྗེད་པར་སེམས་ཀྱི་ནང་དུ་
ཉར་སྡོད་ཀྱི་རེད། དེ་ལྟ་བུ་གཞུང་ཡུན་རིང་དུ་མ་བཟུང་ཞེས་པའི་དོན་རེད། ་
ཤགས་ངན་མ་དགོད། ཞེས་ཤགས་ཟེར་ན་རྩོད་པ་རྒྱག་པ་རེད། ཤུགས་ངན་པ་ཞེས་གཞན་
གྱིས་རང་ལ་མཚང་འབྲུ་བ་སོགས་བྱུང་བའི་སྐབས་ཕར་ཕྱོགས་དེ་ལ་གནད་ཅི་འགྲོའི་ཤགས་བྱེད་
པ་དེ་ལ་མཚང་འབྲུ་བའམ་ཤགས་ངན་ཟེར་གྱི་རེད། དེ་འདྲ་མ་བྱེད་གསུངས་པ་རེད། འཕྲང་མ་
སྒུགས། ཞེས་པ་ནི་གནོད་པ་བྱེད་ཡག་གི་གོ་སྐབས་མ་སྒྲུགས་ཅེས་པ་རེད། དཔེར་ན་དགྲ་བོ་ལ་

ལན་དེ་མ་ཐག་ཏུ་འཇལ་མ་ཐུབ་ན་འཕྲང་ནས་བསྒུག་ནས་འཕྲོག་བཅོམ་བྱེད་ཀྱི་རེད། དེ་བཞིན་
རང་ལ་བློ་ཁ་མ་བབས་པ་དང་གནོད་པ་ཞིག་བྱུང་ན། ད་ལྟ་ངས་ལན་འཕྲོད་ཀྱི་མི་འདུག་སྟེ་ལན་
སྤྱོད་ཐུབ་པའི་དུས་ཚོད་གཅིག་བྱུང་ན་ངས་ལན་སྤྲད་ཀྱི་ཡིན་བསམ་པའི་བློ་ཡོང་བ་དེ་འདོར་
དགོས་ཀྱི་རེད་གསུངས་པ་རེད།
ཕན་བཏགས་ལན་དུ་གནོད་བྱས་ན། །ཡང་ལན་སྙིང་རྗེ་ཆེན་པོ་བསྒོམ། །འཛམ་བུ་གླིང་གི་
སྐྱེས་མཆོག་གིས། །ཉེས་པའི་ལན་ལ་ཕན་པར་གདམས། ཅེས་གསུངས་པ་ལྟར་ཚུར་ལ་གནོད་པ་
བྱས་ཀྱང་ཕར་ལ་ཕན་ཅི་ཐོགས་བྱེད་དགོས་ཀྱི་རེད་གསུངས་པ་རེད། གནད་ལ་མི་དབབ། ཅེས་
གཞན་གྱི་སེམས་ལ་ཕོག་པོ་དེ་འདྲ་མ་བྱེད་གསུངས་པ་རེད། དཔེར་ན་མི་མང་པོ་འཛོམས་ས་ལ།
ཁྱོད་ཀྱིས་རྐུ་བྱས་པ་རེད་ཅེས་ཟེར་བ་ལྟ་བུ། ཁྱོད་ཚུལ་ཁྲིམས་ཉམས་པ་རེད་ཟེར་བ་ལྟ་བུ་གཞན་
གྱི་སེམས་ལ་འཛེར་བའི་ཚིག་མི་སྨྲ། གཞན་གྱི་སེམས་བསྲུང་རྒྱུ་དེ་ཆོས་ཉམས་སུ་ལེན་མཁན་རྣམས་
ཀྱི་ཉམས་ལེན་གྱི་གནད་ཤིན་ཏུ་ཆེན་པོ་རེད། དཔེར་ན་སོ་སོའི་རྒྱུད་ཀྱི་ཉོན་མོངས་པ་འདུལ་དགོས་པ་
དེ་བཞིན་དུ་གཞན་ལ་སྐད་ཆ་བཤད་སྟངས་ཚུན་ཆད་ལ་དོ་ཁུར་ཆེན་པོ་བྱེད་དགོས་ཀྱི་རེད་གསུངས་པ་
རེད། །
མཛོ་ཁལ་གླང་ལ་མི་འགེལ། ཞེས་མཛོ་ལ་བཀལ་རྒྱུ་ཁལ་ཆེན་པོ་དེ་གླང་ལྟ་བུ་སེམས་ཅན་
ཆུང་ཆུང་ལ་མི་འགེལ་ཞེས། རང་གིས་ཉེས་པ་བྱས་པའི་སྐྱོན་དེ་གཞན་ལ་འགེལ་མི་རུང་གསུངས་
པ་རེད། དཔེར་ན་རང་གིས་ཉེས་པ་ཞིག་བྱས་པ་དེ་མི་གཞན་གྱིས་བྱས་པ་རེད་ཟེར་བ་དེ་འདྲ་ལབ་
རྒྱུ་ཡོད་མ་རེད་གསུངས་པ་རེད། སྤྱོད་འཇུག་ལས། རང་གི་ཉེས་པ་ཆུང་བྱས་ཀྱང་། །སྐྱེ་བོ་མང་ལ་
རབ་ཏུ་ཤོད། །གཞན་གྱི་ཉེས་པ་ཆུང་བྱས་ཀྱང་། །རང་གི་སྐྱོན་དུ་ཡིན་ཞེས་བརྗོད། །ཅེས་གཞན་
གྱིས་ཉེས་པ་གང་འདྲ་ཞིག་བྱས་ཀྱང་དེ་ངས་བྱས་པ་ཡིན་ཅེས་ལབ་དགོས་ཀྱི་རེད་གསུངས་པ་
རེད། གལ་ཏེ་དེ་ལྟར་མ་ཐུབ་ནའང་རང་གིས་ཉེས་པ་བྱས་པ་དེ་གཞན་གྱིས་བྱས་པ་རེད་ལབ་མི་
རུང་གསུངས་པ་རེད།

ལྟོ་ལོག་མི་བྱ། ཞེས་དཔེར་ན་མི་ལ་ན་ཚ་གོད་ཆགས་བྱུང་ན་ལྟོ་བཅོས་བྱེད་ཀྱི་ཡོད་པ་རེད།
དེ་ནི་ཚེ་འདིའི་དོན་གཅིག་པུ་རེད། དེ་འདྲ་བ་བློ་སྦྱོང་འདི་ཡང་ཚེ་འདི་ཡི་ནད་གདོན་ཞི་བའི་ཐབས་
ཙམ་དང་། མི་གཞན་གྱིས་འདི་ཆོས་པ་ཡག་པོ་ཞིག་རེད་ཟེར་ནས་བསྟོད་བསྔགས་བསྒྲུབ་པའི་
ཆེད་དུ་བསམ་པ་སོགས་ཀྱི་ཀུན་སློང་གི་ཐོག་ནས་བློ་སྦྱོང་བསྒོམ་མི་རུང་གསུངས་པ་རེད།
མགྱོགས་ཀྱི་རྩེ་མ་གཏོད། ཅེས་པས་སུ་མགྱོགས་ཀྱི་རྣོ་རྩེ་བསྟན་པ་རེད། དཔེར་ན་རྟ་རྒྱུགས་པའི་
སྐབས་སུ་ང་མགྱོགས་ན་བསམ་པའི་ཀུན་སློང་ཡོད་པ་དེ་བཞིན་མ་བྱེད་གསུངས་པ་རེད། དེའི་དོན།
དཔེར་ན་ཆོས་པ་མཁས་པ་དང་ཉམས་ལེན་བྱེད་མཁན་གང་འདྲ་ཞིག་ཡིན་ཀྱང་། ང་སྙན་གྲགས་
་ཆེ་ཤོས་ཡིན། ང་ལ་མི་ཡིས་མཐོང་ཆེན་པོ་བྱེད། ང་ཡི་རྙེད་བཀུར་འདི་ཆེ་ཤོས་ཡིན་སོགས་བསམ་
པའི་བསམ་བློ་གཏོང་མི་རུང་གསུངས་པ་རེད། ་
ལྷ་བདུད་དུ་མ་ཕབས། ཞེས་ལྷ་ཞེས་པ་ཕན་བཏགས་མཁན་དང་། བདུད་ཅེས་པ་གནོད་པ་
བསྐྱལ་མཁན་རེད། ལྷ་དེས་གནོད་པ་བྱས་ན་ལྷ་བདུད་དུ་ཕབས་ཅེས་པའི་དོན་དུ་སོང་བ་རེད། དེ་
ཡང་བློ་སྦྱོང་བསྒོམ་པ་དེ་བདག་འཛིན་དང་ཉོན་མོངས་པའི་གཉེན་པོ་རེད། དེས་ན་བློ་སྦྱོང་བསྒོམས་
ནས། ང་བློ་སྦྱོང་སྒོམ་མཁན་ཡིན། ཆོས་པ་ཞེ་དྲག་ཡག་པོ་ཡིན། ངའི་བློ་སྦྱོང་དེ་གཞན་ལ་མེད་པ་
ཞིག་ཡིན་བསམ་ནས། རང་ཉིད་ང་རྒྱལ་དང་། གཞན་ལ་ཁྱད་གསོད་བྱས་པ་ཡིན་ན། ལྷ་བདུད་དུ་
བབས་པ་དང་འདྲ། ཆོས་དེ་ཆོས་མ་ཡིན་པ་ལ་ཆགས་པ་རེད། དེ་འདྲ་མ་བྱེད་གསུངས་པ་རེད།
དེ་ལ་དཔལ་སྤྲུལ་རིན་པོ་ཆེས། ང་རྒྱལ་དགེ་བའི་རྒབ་འདྲེ་ཞེས། དགེ་བ་སྣ་རེ་བྱས་ན། དེ་ཡི་རྗེས་
སུ་ང་རྒྱལ་རེ་རེ་འཕེལ་གྱི་རེད། དེས་ན་གཟབ་གཟབ་བྱས་ནས་ང་རྒྱལ་མི་སྐྱེ་བ་ཞིག་བྱེད་དགོས་
གསུངས་པ་རེད། ང་རྒྱལ་དེས་སྐྱོན་ཆེན་པོ་བྱེད་ཀྱི་རེད། བདག་ནི་བྲན་གྱི་ཐ་མ་ལྟར། །ལས་
རྣམས་ཀུན་ལ་བཀོལ་པར་བྱ། །ཞེས་སྤྱོད་འཇུག་ལས་གསུངས་པ་བཞིན་སེམས་ཅན་སུ་དང་མཉམ་
དུ་འགྲོགས་ཀྱང་། ང་སྐྱོ་ཤོས་ཡིན། དམན་ཤོས་ཡིན། བྲན་གྱི་ཐ་མ་འདྲ་པོ་ཡིན་བསམ་དགོས་
གསུངས་པ་རེད། ང་མཁས་པ་ཡིན། མཐོ་པོ་ཡིན་མི་བསམ། ང་རྨོངས་ཤོས་ཡིན་བསམ། ང་རྒྱལ་

དེས་ཉོན་མོངས་པ་མང་པོ་ཁྲིད་ཡོང་གི་ཡོད་ཙང་། ང་སྐྱོ་ཤོས་ཡིན་བསམ་སྟེ་བྲན་གྱི་ཐ་མ་ལྟར་དུ་
བྱེད་དགོས་གསུངས་པ་རེད།སྐྱིད་ཀྱི་ཡན་ལག་ཏུ་སྡུག་མ་ཚོལ། ཅེས་དཔེར་ན་རང་སྐྱིད་པའི་ཐབས་སུ་
གཞན་ལ་སྡུག་པོ་བྱུང་ན་བསམ་པ་དེ་མ་བྱེད་ཟེར་བ་རེད། དཔེར་ན་མི་ཞིག་ཤི་བ་ཡིན་ན་དེའི་དངོས་
ཆས་ཅ་ལག་འགའ་ཤས་ཐོབ་ཀྱི་རེད་བསམ་པའི་འདུ་ཤེས་དང་། ཡང་མི་སྐད་གྲགས་ཅན་ཞིག་
ཡོད་ན་ཁོ་མེད་པ་ཆགས་ན་ང་སྐད་གྲགས་ཡོང་གི་རེད་བསམ་པའི་འདུན་པ་དེ་འདྲ་བྱེད་མི་རུང་
གསུངས་པ་རེད། འདི་ཡན་ཆད་བློ་སྦྱོང་གི་དམ་ཚིག་རེད། དམ་ཚིག་ཟེར་ན་སྤང་བྱ་དེ་དག་རེད།
བསླབ་བྱ་ཞེས་པ་ཉམས་སུ་ལེན་རྒྱུ་དེ་དག་ལ་ཟེར།།
་བདུན་པ་བློ་སྦྱོང་གི་བསླབ་བྱ་ནི། རྣལ་འབྱོར་ཐམས་ཅད་གཅིག་གིས་བྱ། །ཞེས་པ་རྣལ་
འབྱོར་ཐམས་ཅད་ཅེས་གསང་སྔགས་ཀྱི་ཉམས་ལེན་ཡིན་ན་ཁ་ཟས་ཀྱི་རྣལ་འབྱོར། ཉལ་བ་དང་།
ལྡང་བ་ལ་སོགས་པ་མང་པོ་ཡོད་རེད། འདི་ལ་དེ་འདྲ་མང་པོ་མེད། རྣལ་འབྱོར་ཐམས་ཅད་བདག་
གཞན་བརྗེ་བ་གཅིག་གིས་བྱ་གསུངས་པ་རེད། དཔེར་ན། ཁ་ཟས་བཟང་པོ་བྱུང་བ་ཡིན་ན། ཁ་
ཟས་བཟང་པོ་ཞེ་དྲག་འདུག སེམས་ཅན་ཐམས་ཅད་ཁ་ཟས་རོ་བརྒྱ་དང་ལྡན་པར་ལོངས་སྤྱོད་
པར་ཤོག་ཅིག་ཅེས་པ་དང་། ཁ་ཟས་དེ་གཞན་ལ་གཏོང་བར་བསྒོམ། ཡང་ཁ་ཟས་ངན་པ་ཞིག་བྱུང་ན་
ཡང་། སེམས་ཅན་རྣམས་ཀྱི་ཁ་ཟས་སྡུག་པོ་ཡོད་པ་ཐམས་ཅད་ངའི་འདིས་གོ་ཆོད་པར་ཤོག དེ་
ཐམས་ཅད་ཀྱིས་འདི་ལྟ་བུ་ཟ་མི་དགོས་པར་ཤོག་ཅིག་ཅེས་པས་ལེན་པར་བསྒོམ། འདི་འདྲ་བྱས་
ཏེ་རྣལ་འབྱོར་ཐམས་ཅད་གཅིག་ཏུ་བྱེད་དགོས་གསུངས།ལོག་གནོན་ཐམས་ཅད་གཅིག་གིས་བྱ།
ཞེས་གེགས་སེལ་ཟེར་བ་ནི་ཆོས་ཉམས་ལེན་བྱེད་པའི་གནས་སྐབས་སུ་སྐྱོན་མང་པོ་ཡོང་གི་རེད། །
དེ་མེད་པར་བྱེད་པའི་ཐབས་ལ་གེགས་སེལ་ཞེས་བྱ། གེགས་སེལ་ཐམས་ཅད་བློ་སྦྱོང་གཏོང་ལེན་
གཅིག་གིས་བྱ། དེ་ག་འདྲ་ཡིན་སྙམ་ན། དཔེར་ན་བློ་སྦྱོང་བསྒོམ་པའི་གནས་སྐབས་སུ། ལུས་ལ་
ན་ཚ་བྱུང་བའི་སྟོབས་ཀྱིས་བློ་སྦྱོང་བསྒོམ་སྙིང་མ་འདོད་པ་ལྟ་བུ་བྱུང་ན། དེ་ལ་ལེན་པའི་དམིགས་
པ་བྱེད་དགོས་ཀྱི་རེད་གསུངས་པ་རེད། སེམས་ཅན་གྱི་ཁམས་ལ་ང་འདྲ་བ་ན་ཚ་ཡོད་པ་དང་བློ་

སྦྱོང་བསྒོམ་སྙིང་མ་འདོད་པ་མང་པོ་ཡོད་པ་རེད། དེ་དག་ཐམས་ཅད་ཀྱི་ཆོས་བསྒྲུབ་པའི་འགལ་
རྐྱེན་མ་ལུས་པ་ཐམས་ཅད་ངས་ལེན་ཐུབ་པར་ཤོག་ཅིག་ཅེས་སེམས་བསྐྱེད་དེ་གེགས་སེལ་བྱེད་
དགོས། དེ་ལྟར་བྱས་ན་ཆོས་བསྒྲུབ་པའི་འགལ་རྐྱེན་དེ་དག་ལམ་དུ་བྱེད་ཀྱི་རེད། དེ་ལྟ་བུ་ཆོས་
བསྒྲུབ་པའི་མཐུན་རྐྱེན་མ་འགྲིགས་པ་མང་པོ་ཡོད་པ། དེ་ཐམས་ཅད་ཀྱི་སྐབས་སུ་གོང་བཞིན་དམིགས་
པ་བྱ་རྒྱུ་དང་། སེམས་ཅན་ཐམས་ཅད་ལ་ཆོས་བསྒྲུབ་པའི་མཐུན་རྐྱེན་ཐམས་ཅད་འགྲུབ་པར་ཤོག་
ཅིག་བསམས་ཏེ་སྒོམ་ཐུབ་པ་བྱེད་དགོས།
ཐོག་མཐའ་གཉིས་ལ་བྱ་བ་གཉིས། ཞེས་ཐོག་མ་ཡར་ལང་བའི་དུས་དང་། ཐ་མ་མར་ཉལ་
བའི་དུས་གཉིས་ལ་བྱ་བ་གཉིས་ཡོད་གསུངས་པ་རེད། ཡར་ལང་བའི་སྐབས་སུ་ཡང་། ད་ངས་དེ་
རིང་བྱང་ཆུབ་ཀྱི་སེམས་ཡག་པོ་ཞིག་བསྒོམ་དགོས་བསམ་ནས་སེམས་བསྐྱེད་ན། ཕན་ཐོགས་ཆེན་པོ་
ཡོད་རེད་གསུངས། མར་ཉལ་ཁར་རང་གིས་རང་ལ་ཞུ་དག་བྱས་ནས། དེ་རིང་ག་འདྲ་བྱས་འདུག
བྱང་ཆུབ་ཀྱི་སེམས་དང་མི་འགལ་བ་ཡག་པོ་བསྒོམ་འདུག་དང་མི་འདུག་བརྟག་དཔྱད་བྱས། ཡག་
པོ་རེད་འདུག་ན་དགའ་བ་བསྒོམ། ཉེས་པ་བྱས་འདུག་ན་འགྱོད་སེམས་སྐྱེ། སླར་མི་བྱེད་པའི་དམ་
བཅའ་བྱས། ་དགེ་བ་བྱས་པ་དེ་ལ་རྗེས་སུ་ཡི་རངས་དང་། ཉེས་པ་བྱས་ཡོད་ན་བཤགས་པ་བྱེད་
དགོས་གསུངས་པ་རེད། གཉིས་པོ་གང་བྱུང་བཟོད་པར་བྱ། ཞེས་གཉིས་པོ་ཞེས་པ། སྐྱིད་པོ་དང་
སྡུག་པོ། འབྱོར་པ་དང་རྒུད་པ་ག་འདྲ་གཅིག་བྱུང་ན་དེ་གཉིས་ལ་བཟོད་ཐུབ་པ་ཞིག་བྱེད་དགོས་
གསུངས་པ་རེད། འབྱོར་པ་ཆེན་པོ་དང་ལོངས་སྤྱོད་རྒྱ་ཆེན་པོ་བྱུང་ན་དེའི་རྐྱེན་པས། ད་ངའི་གོང་
ན་སུ་ཡང་མེད། ངས་གང་བྱས་ནའང་འགྲིགས་བསམ་པ་བྱས་ནས་མི་ལ་འགྲས་ན་སྐྱིད་པོ་བཟོད་
མ་ཐུབ་པ་རེད། ཡང་ལོངས་སྤྱོད་རྒུད་པོ་བྱུང་ན། དེའི་རྐྱེན་པས་ང་ལྟ་བུ་ཉམ་ཆུང་གིས་ཆོས་ག་ལ་
འགྲུབ་ཐུབ་སྙམ་པའི་ཞུམ་པ་བྱས་ན་ཆོས་ཀྱི་འགལ་རྐྱེན་དུ་སོང་བ་ཡིན་པས་དབུལ་པོ་བཟོད་མ་
ཐུབ་པ་ཆགས་པ་རེད། དེས་ན་འབྱོར་པ་ཅན་ཞིག་ཏུ་གྱུར་ན་ཡང་བློ་སྦྱོང་བསྒོམ། འབྱོར་པ་མེད་
མཁན་སྡུག་པོ་བྱུང་ན་ཡང་བློ་སྦྱོང་བསྒོམ། སྐྱིད་པོ་དང་། འབྱོར་པ་ལྡན་པའི་སྐབས་སུ་ཡང་། ད་

ལན་སྐྱིད་པོ་ལོངས་སྤྱོད་འཛོམས་པའི་སྐབས་སུ་མ་བྱས་ན་ག་དུས་བྱེད་བསམ་པས་བློ་སྦྱོང་
བསྒོམ། སྡུག་པོ་ཞིག་ཆགས་ན་ཡང་ད་ལན་ང་ལ་ཆོས་བསྒྲུབ་པའི་གོ་སྐབས་ཡག་པོ་བྱུང་། ད་ལན་
མི་བྱེད་ན་ག་དུས་བྱེད་བསམ་པས་བློ་སྦྱོང་བསྒོམ་ནས་འབྱོར་རྒུད་གཉིས་ཀ་ཆོས་ཀྱི་མཐུན་རྐྱེན་དུ་
འགྲོ་བ་ཞིག་བྱེད་དགོས་ཀྱི་རེད་གསུངས་པ་རེད། འབྱོར་པ་ཆེན་པོ་བྱུང་ན་ང་རྒྱལ་མི་བྱེད་པར་
དམན་ས་བཟུང་། ཡི་དྭགས་བཞིན་དུ་རྒུད་ན་ཡང་ཞུམ་པ་མི་བྱེད། བློ་སྦྱོང་གི་མཐུན་རྐྱེན་དུ་འགྲོ་
བ་ཞིག་བྱེད་དགོས་ཀྱི་རེད། ཚང་མ་ལ་དེ་བཞིན་སྦྱར་དགོས། དཔེར་ན་བསྟོད་པ་དང་སྨད་པ་
གཉིས་ཀ་བཟོད་པར་བྱེད། སྙན་གྲགས་དང་། སྙན་གྲགས་མེད་པ་གཉིས་ཀ་བཟོད་པར་བྱེད།
རྙེད་བཀུར་ལྡན་པ་དང་རྙེད་བཀུར་མི་ལྡན་པ་གཉིས་ཀ་བཟོད་པར་བྱས་ནས་ཆོས་ཀྱི་འགལ་རྐྱེན་
དུ་མ་སོང་བ་དང་མཐུན་རྐྱེན་དུ་འགྲོ་བ་ཞིག་བྱེད་དགོས་གསུངས་པ་རེད། གཉིས་པོ་སྲོག་དང་བརྡོས་
ལ་བསྲུང་། ཞེས་གཉིས་པོ་ཞེས་པ་ནི། རང་གིས་ག་རེ་ཁས་བླངས་ཡོད་པ་དེའི་བསླབ་བྱ་དང་
གཅིག་བློ་སྦྱོང་གི་དམ་ཚིག་གོང་དུ་བཤད་པ་དེ་གཉིས་རང་གི་སྲོག་དང་བརྡོས་ལ་སྟེ་སྲོག་དང་
བརྗེ་ནས་བསྲུང་དགོས་ཞེས་པ་རེད།དཀའ་བ་གསུམ་ལ་བསླབ་པར་བྱ། ཞེས་ཉོན་མོངས་པ་སྤོང་
བ་ཁག་པོ་ཡོད་ཞེས་པ་རེད། ཁག་པོ་དེ་དུས་ཚོད་སྔ་ཕྱི་བར་གསུམ་ཆར་ལ་ཁག་པོ་ཡོད་པས་ཉོན་
མོངས་སྤོང་བའི་ཐབས་ལ་བསླབ་པར་བྱ་དགོས་གསུངས་པ་རེད། དེ་ག་རེ་ཡིན་སྙམ་ན། དང་པོ་
ཉོན་མོངས་པ་སྐྱེ་བའི་སྐབས་སུ་ཉོན་མོངས་པ་དེ་དབང་ཆེན་པོ་སོང་ཙང་གཉེན་པོ་དྲན་མི་ཐུབ།
ང་རང་ཚོས་སེམས་ལ་ཉོན་མོངས་སྐྱེས་ན་དེ་རང་བདེ་བའི་རྒྱུ་ཡིན་བསམ་པ་ཞིག་ཡོང་གི་རེད།
དཔེར་ན་མི་གཅིག་ལ་ཁོང་ཁྲོ་ལང་ནས། ཚིག་རྩུབ་ཞིག་ལབ་པ་ཡིན་ན། རང་ལ་བདེ་བ་ཐོབ་ཀྱི་
རེད་བསམ་པ་ཞིག་ཡོང་གི་ཡོད་ནའང་། དེ་ལྟར་བྱས་ན་སངས་རྒྱས་ཀྱི་བཀའ་དང་འགལ་བ་རེད།
ཉོན་མོངས་པ་དེ་སྡུག་བསྔལ་གྱི་རྒྱུ་ཀུན་འབྱུང་དང་། སྡུག་བསྔལ་བདེན་པ་ནི་དེའི་འབྲས་བུ་ཡིན་
གསུངས་པ་རེད། ང་རང་ཚོས་ཉོན་མོངས་པ་ལ་སྤྱད་པས་བདེ་བ་ཐོབ་ཡོང་བསམ་ནས་བསྡད་ཡོད་
ཀྱང་། ང་ཚོས་ཆོས་དང་འགལ་བའི་ལས་ཞིག་ལ་སྤྱོད་ཀྱི་ཡོད་པས་དེའི་གཉེན་པོ་བསྟེན་དཀའ་གསུངས་

པ་རེད། བར་དུ་ཉོན་མོངས་བཟློག་དཀའ་བ། ཞེས་གཉེན་པོ་ཚར་རེ་གཉིས་ཙམ་དྲན་པ་ཡིན་ཡང་། ང་
ཚོ་ཐོག་མ་མེད་པ་ནས་ཉོན་མོངས་པའི་དབང་དུ་ཤོར་བ་ཡིན་ཙང་བཟློག་ཐུབ་པ་ཁག་པོ་རེད་
གསུངས།
དེས་ན་བར་དུ་བཟློག་དཀའ་བ་དང་། མཐར་ཉོན་མོངས་པ་རྒྱུན་གཅོད་པར་དཀའ་བ། ཞེས་
ཐ་མ་ཉོན་མོངས་པ་དེ་བཟློག་པ་ཡིན་ན་ཡང་། ཉོན་མོངས་དེའི་རྒྱུན་གཅོད་པར་དཀའ་བས། ཉོན་
མོངས་སྤོང་བ་ལ་དཀའ་ལས་གསུམ་ཡོད་གསུངས་པ་རེད། ཡིན་ན་ཡང་། ཉོན་མོངས་ལ་གཉེན་
པོ་མ་བསྟེན་ཐབས་མེད་པས། དེ་ལ་གཟབ་གཟབ་བྱེད་དགོས་ཀྱི་རེད་གསུངས་པ་རེད།དེ་ལ་དང་
པོ་ཉོན་མོངས་པའི་གཉེན་པོ་དྲན་དགོས། གཉེན་པོ་ལ་ཡང་མི་འདྲ་བ་མང་པོ་ཡོད། དཔེར་ན་སྤྱོད་
འཇུག་གི་རྩ་བ་བློ་ལ་ཡོད་ན་ཕན་ཐོགས་ཆེན་པོ་ཡོད་པ་རེད། ང་རྒྱལ་གྱི་གཉེན་པོ་དང་། ཞེ་སྡང་
གི་གཉེན་པོ་ཁ་ཐུག་ཁ་ཐུག་ལ་དགོས་པ་དེ་ཚོ་སྤྱོད་འཇུག་གི་ནང་དུ་གསུངས་ཡོད་པ་རེད། ཞེ་སྡང་
གི་རིགས་མང་པོ་ཡོད་པ་དང་། ཞེ་སྡང་སྐྱེ་བའི་སེམས་དེ་ཚོ་འགོག་ཐབས་མང་པོ་ཡོད་པས། ང་
ཚོས་དེ་ཚོ་ཡང་ཡང་དྲན་ཐུབ་པ་བྱེད་དགོས། ཉོན་མོངས་པ་དེ་ཚོ་ཚར་གཅིག་བཟློག་ཐུབ་པ་བྱུང་ན། ད་
ཕྱིན་ཆད་ངས་ཉོན་མོངས་པ་མི་བྱེད་སྙམ་པའི་དམ་བཅའ་བྱེད་དགོས།
རྒྱུ་ཡི་གཙོ་བོ་རྣམ་གསུམ་བླང།་།ཞེས་ཐེག་པ་ཆེན་པོའི་ཆོས་ཉམས་སུ་ལེན་པ་ལ་མཐུན་
རྐྱེན་མང་པོ་ཡོད་དགོས་ཀྱང་། དེ་རྣམས་ཀྱི་ནང་ནས་གཙོ་བོ་གསུམ་པོ་དེ་ལེན་ཐུབ་པ་བྱེད་དགོས།
དང་པོ་བླ་མ་ཡག་པོ་ཞིག་བསྟེན་དགོས། བླ་མ་ཡག་པོ་ཞིག་བསྟེན་པ་དེ་རྒྱུ་གཅིག་རེད། དེའི་སྟེང་
དུ་དད་པ་ཡག་པོ་ཞིག་ཡོད་དགོས། དེ་རྒྱུ་གཉིས་པ་རེད། ཟས་ནོར་དང་ཁང་པ་ལ་སོགས་པ་ཆོས་
བསྒྲུབ་པའི་མཐུན་རྐྱེན་ཡང་འཛོམས་དགོས། དེ་རྒྱུ་གསུམ་པ་རེད། གང་ལྟར་ཆོས་བསྒྲུབ་པ་ལ་དེ་
གསུམ་འཛོམས་ཐབས་བྱེད་དགོས་ཀྱི་རེད། དེ་གསུམ་འཛོམས་ན་དགའ་བ་བསྒོམ། སེམས་ཅན་
གཞན་རྣམས་ལ་ཡང་དེ་ལྟ་བུ་འཛོམས་པར་ཤོག་ཅེས་དང་། གཞན་ལ་གཏོང་བར་བསྒོམ་པ་བཅས་
མཐུན་རྐྱེན་གསུམ་འཛོམས་ཐབས་བྱེད་པ་ལ་ངེས་པར་དུ་འབད་བརྩོན་བྱེད་དགོས། །

ཉམས་པ་མེད་པ་རྣམ་གསུམ་སྒོམས། །ཞེས་བླ་མ་ལ་དད་པ་ཉམས་རྒྱུ་མེད་པ་དཔེར་ན། ཇོ་
བོ་རྗེ་ལ་བོད་མི་ཞིག་གིས་ཞུས་པ། བོད་ལ་སྒོམ་རྒྱག་མཁན་མང་པོ་ཞིག་འདུག་ཀྱང་། ཉམས་
རྟོགས་ཀྱི་ཡོན་ཏན་སྐྱེ་མཁན་མི་འདུག དེ་ག་རེ་བྱུང་བ་རེད་ཞུས་པས། ཇོ་བོས། ཁྱོད་བདེན། བོད་
པ་ལ་ཡོན་ཏན་སྐྱེ་གི་མ་རེད། ཡོན་ཏན་ཚང་མ་བླ་མ་ལ་བསྟེན་ནས་སྐྱེ་དགོས་པས། བོད་པས་བླ་
མ་ལ་སངས་རྒྱས་ཕར་བཞག དད་པ་ཡག་པོ་ཞིག་མི་འདུག་པས་ཡོན་ཏན་འབྱུང་གི་མ་རེད། བླ་
མ་བཟང་ངན་ག་འདྲ་ཞིག་ཡིན་ཡང་དབྱེ་འབྱེད་མ་བྱས་པར་སངས་རྒྱས་དངོས་ཡིན་སྙམ་པའི་དད་
པ་བྱེད་དགོས་ཀྱི་རེད་གསུངས་པ་རེད། ཆོས་རྗེ་ས་པཎ་གྱིས། རྒྱ་གར་གྱི་གྲུབ་ཐོབ་དེ་ཚོས་ཕྱིའི་
མཛད་སྤྱོད་ལ། སྤྱོད་པ་ཆབ་བེ་ཆོབ་བེ་མང་པོ་བསྟན་ན་ཡང་། དད་པ་བྱེད་མཁན་དེ་ཚོ་གྲོལ་བ་
རེད། དད་པ་མི་བྱེད་མཁན་དེ་ཚོ་མ་གྲོལ་བ་རེད་གསུངས་པ་རེད། དེ་ཚོ་ཚིག་ནུས་པ་ཆེན་པོ་རེད།
དད་པ་བྱེད་དང་མི་བྱེད་སོ་སོ་ལ་རག་ལས་པ་རེད། རྡོ་རིང་པའི་གསུང་ལས། འབྲོག་མི་ལོ་ཙཱ་བའི་
གསུང་སྒྲོས་ཞིག་ལ། བླ་མ་དེ་མནར་མེད་ལ་སྐྱེ་མཁན་ཞིག་ཡིན་ཀྱང་། བླ་མ་སངས་རྒྱས་ཡིན་
བསམ་པའི་དད་པ་བཞག་པ་ཡིན་ན་རང་ལ་སངས་རྒྱས་ཀྱི་བྱིན་རླབས་འཇུག་གི་རེད། དེ་གང་
ཡིན་ཞེ་ན། ཆོས་ཉིད་ལ་ཁྱད་པར་མེད་པའི་རྟེན་འབྲེལ་ཡིན་གསུངས་ཡོད་པ་རེད་གསུངས། དེས་
ན་བླ་མ་ལ་དད་པ་ཉམས་པ་མེད་པ་ཞིག་ངེས་པར་དུ་དགོས།བློ་སྦྱོང་ལ་སྤྲོ་བ་ཉམས་པ་མེད་པ།
ཞེས་པ་ནི་ཆོས་ཀྱི་སྙིང་པོ་བློ་སྦྱོང་འདི་བསྒོམ་པ་ལ་སྤྲོ་བ་ཉམས་པ་མེད་པ་ཞིག་དགོས་གསུངས་པ་
རེད། རང་གིས་ཁས་བླངས་པའི་དམ་ཚིག་ཉམས་པ་མེད་པ་ཞིག་ཀྱང་དགོས་གསུངས་པ་རེད། བོད་ལ་
བློ་སྦྱོང་དེ་ཆོས་ཡག་པོ་ཞིག་ཡིནའང་ས་མ་ཐོབ་བར་དུ་བསྒོམ་རྒྱུ་ཡོད་མ་རེད་གསུང་མཁན་འགའ་
ཤས་བྱུང་བ་རེད། དེ་ལ་ཆོས་རྗེ་ས་པཎ་གྱིས་དགག་པ་མང་པོ་མཛད་ཡོད། ་
ཡང་གཅིག་ལ་བདག་གཞན་བརྗེ་ཞེས་པའི་དོན་དེ། བདག་གཅེས་འཛིན་བརྗེ་ཞེས་པའི་
དོན་ཡིན་པ་རེད། ང་རང་གཅེས་པར་འཛིན་པ་དང་སེམས་ཅན་གཞན་ཡལ་བར་དོར་བ་བརྗེ་ཞེས་
པའི་དོན་ལས་བདེ་སྡུག་དང་དགེ་སྡིག་བརྗེ་བའི་དོན་མ་རེད། ག་རེ་ཡིན་ཟེར་ན། རང་དང་གཞན་

གྱི་བདེ་སྡུག་དང་དགེ་སྡིག་རྣམས་བརྗེ་ཐུབ་ཡག་ཡོད་མ་རེད་ཅེས་གསུང་མཁན་ཞིག་བྱུང་བ་རེད།
དེ་ལ་ཀུན་མཁྱེན་གྱིས་སྡོམ་གསུམ་ཁ་སྐོང་ནང་དུ་རྒྱས་བཤད་མང་པོ་མཛད་ཡོད་པ་རེད། སྤྱོད་
འཇུག་ལས། བདག་བདེ་གཞན་གྱི་སྡུག་བསྔལ་དག །ཡང་དག་བརྗེ་བར་མ་བྱས་ན། །སངས་རྒྱས་
ཉིད་དུ་མི་འགྲུབ་ཅིང། །འཁོར་བ་ན་ཡང་བདེ་བ་མེད། །ཅེས་པས་དེའི་དོན་གསལ་པོར་བསྟན་
ཡོད། ང་རང་ཚོས་བརྟག་ན་ཡང་བརྗེ་རྒྱུ་གཅིག་ངེས་པར་དུ་ཡོད་དགོས་ཀྱི་ཡོད་པ་རེད།། སྤྱོད་
འཇུག་ལས། གཞན་གྱི་གྲགས་པ་ལྷག་བརྗོད་ནས། །རང་གི་གྲགས་པ་ཟིལ་གྱིས་མནོན། །ཞེས་
པ་དེ་བདེ་སྡུག་བརྗེ་བའི་དོན་རེད། མི་ལ་གཡོག་པོ་མི་བསྐུལ་བ་དང་། རང་གིས་མི་ཡི་གཡོག་པོ་
བྱེད་པ་དེ་ཡང་བརྗེ་བའི་དོན་རེད། རང་གི་ཉེས་པ་དེ་གཞན་གྱི་ཡིན་མི་ཟེར་བ་དང་། གཞན་གྱི་
ཉེས་པ་དེ་རང་གི་ཡིན་ཟེར་བ་དེ་ཡང་བརྗེ་བའི་དོན་རེད། ཚང་མ་བརྗེ་ཐུབ་ཡག་མེད་ཀྱང་བརྗེ་
ཚུལ་མང་པོ་གསུངས་ཡོད། དཔེར་ན། སྤྱོད་འཇུག་ལས། མདོར་ན་བདག་གི་དོན་གྱི་ཕྱིར། །ཁྱོད་
ཀྱིས་གཞན་ལ་གནོད་བྱས་གང་། །གནོད་དེ་སེམས་ཅན་དོན་གྱི་ཕྱིར། །བདག་ཉིད་ལ་ནི་འབབ་
པར་གྱིས། །ཞེས་པ་དེ་བདག་གཞན་བརྗེ་བའི་དོན་ངོ་མ་དེ་རེད།
འབྲལ་མེད་གསུམ་དང་ལྡན་པར་བྱ། །ཞེས་པ་ནི་ལུས་ངག་ཡིད་གསུམ་དགེ་བ་གསུམ་དང་
མི་འབྲལ་བར་གྱིས་ཞེས་པའི་དོན་ཡིན། ཡུལ་ལ་ཕྱོགས་མེད་དག་ཏུ་བསྒོམ། ཞེས་པ་ནི་བློ་སྦྱོང་
བསྒོམ་པའི་ཡུལ་དེ་ཕྱོགས་རིས་མེད་པར་བསྒོམ་དགོས་ཞེས་པ་རེད། དཔེར་ན་རང་གི་མ་ལྟ་བུ་ལ་
བསྒོམ་པ་དང་གཞན་ལ་མ་བསྒོམ་པ། ཡང་སེམས་ཅན་རྣམས་ལ་བསྒོམ་པ་དང་། སྣོད་ཀྱི་འཇིག་
རྟེན་དེ་ཚོ་ལ་མི་བསྒོམ་པ་དེ་ལྟ་བུ་མ་ཡིན་པ། སྣོད་དང་བཅུད། སེམས་ཅན་དང་སེམས་ཅན་མ་
ཡིན་པ་དབྱེ་བ་མེད་པར་ཐམས་ཅད་ཆ་སྙོམས་སུ་བསྒོམ་དགོས་ཞེས་པ་རེད།
ཁྱབ་དང་གཏིང་འབྱོངས་ཀུན་ལ་གཅེས། ཞེས་ཁྱབ་ཞེས་པ་ཡུལ་ཐམས་ཅད་ལ་བསྒོམ་
དགོས་ཀྱི་རེད་ཞེས་པའི་དོན་རེད། གཏིང་འབྱོངས་ཞེས་པ་ནི། ཁ་ཙམ་མ་ཡིན་པ་སེམས་ཀྱི་གཏིང་
ནས་བསྒོམ་དགོས་ཀྱི་རེད་གསུངས་པ་དང་། ཀུན་ལ་གཅེས་ཞེས་པ་ནི་དུས་རྟག་ཏུ་བསྒོམ་དགོས་

ཞེས་པ་རེད། བཀོལ་བ་རྣམས་ལ་རྟག་ཏུ་བསྒོམ། །ཞེས་པ་ནི་ཟུར་དུ་བཀོལ་བ་རྣམས་ལ་དམིགས་
བསལ་བྱས་ནས་བསྒོམ་དགོས་ཞེས་པ་རེད། ག་རེ་ཡིན་ཟེར་ན། སེམས་ཅན་ལ་བརྟེན་ནས་དགེ་
བ་དང་སྡིག་པ་གང་བསགས་པ་དེའི་འབྲས་བུ་ངན་སོང་དང་ཐར་པ་དེ་དག་ཕལ་ཆེར་སེམས་ཅན་
ཀུན་ཏུ་འགྲོགས་པ་རྣམས་ལ་བརྟེན་དགོས་ཀྱི་ཡོད་རེད། དེས་ན་དེ་རྣམས་ལ་གཟབ་གཟབ་བྱས་
ནས་བསྒོམ་དགོས་ཀྱི་རེད་གསུངས། བཀོལ་བ་དེ་ལ་བློ་སྦྱོང་འགྲེལ་ཆེན་རྣམས་ཀྱི་ནང་དུ་བཀོལ་
བ་ལྔ་ཡོད་གསུངས་འདུག །རང་ལ་བཀའ་དྲིན་ཆེན་པོ་རྣམས་ལ་གཟབ་གཟབ་བྱས་ནས་བསྒོམ་
དགོས་པ། རང་ལ་རྟག་པར་འགྲོགས་པ་དེ་རྣམས་ལ་དམིགས་བསལ་བྱས་ནས་བསྒོམ་དགོས་པ་
ཡིན། འགའ་ཞིག་གིས་བླ་མ་འདི་ཚོས་སེམས་ཅན་གནད་ཆེན་པོ་ཡིན་གསུང་རྒྱུ་དེ་རྒྱང་རིང་པོ་ཞིག་ལ་
ཡོད་པ་ཡིན་ཙང་ཟེར་གྱི་རེད། མདུན་ན་ཡོད་པ་དེ་ཚོ་ལ་རོགས་པ་རྩ་བ་ནས་བྱེད་ཀྱི་མི་འདུག་
ཟེར་བླ་མ་ལ་སྐུར་འདེབས་བྱེད་པ་ཡང་ཡོད། དེས་ན་རང་གི་ཉེ་འཁྲིས་སུ་ཡོད་པ་དེ་ཚོ་ལ་དམིགས་
བསལ་བྱས་ནས་བསྒོམ་པ། རང་ལ་འགྲན་ཟླ་བྱེད་མཁན་དེ་ཚོ་ལ་བསྒོམ་པ། རང་གིས་ཇི་ལྟར་
ཡག་པོ་བྱས་ཀྱང་རང་ལ་རྩ་བ་ནས་མི་དགའ་མཁན་དེ་རྣམས་ལ་བསྒོམ་པ། རང་ལ་ལས་ཀྱི་དབང་
གིས་ག་རེ་བྱས་ཀྱང་གཏན་ནས་མི་དགའ་མཁན་དེ་རྣམས་ལ་བསྒོམ་པ་དེ་ཚོ་ལ་བཀོལ་བ་ལྔ་ཞེས་
པ་རེད།
རྐྱེན་གཞན་དག་ལ་ལྟོས་མི་བྱ། ཞེས་པ་དཔེར་ན་ཆོ་ག་གཞན་དག་རྣམས་ག་འདྲ་ཞིག་ཡིན་
ཀྱང་དེའི་སྐབས་སུ་རྫས་ཆ་གཞན་གཏོར་མ་ལ་སོགས་མང་པོ་ཞིག་འདུས་དགོས་ཀྱི་ཡོད་པ་རེད།
བློ་སྦྱོང་འདི་ལ་དེ་ལྟར་མ་ཡིན་པ་རྐྱེན་བཟང་པོ་དང་ངན་པ་ལ་སོགས་ག་རེ་བྱུང་བ་དེས་བློ་སྦྱོང་
བའི་རྐྱེན་བྱེད་པ་རེད། དེ་ལས་གཞན་གང་ལ་ཡང་ལྟོས་མི་དགོས་གསུངས་པ་རེད། ད་རེས་གཙོ་
བོ་ཉམས་སུ་ལེན། ཞེས་པ་དགེ་བ་བསྒྲུབ་རྒྱུ་དེ་གཙོ་བོ་བྱེད་དགོས་ཀྱི་རེད། ཐོབ་པར་དཀའ་བ་མི་
ལུས་འདི་ཐོབ་པའི་དུས་ད་རེས་ཡིན་ཞེས་པ་རེད། སྤྱོད་འཇུག་ལས། དགེ་བ་དག་ནི་མ་བསྒྲུབ་
ཅིང་། །སྡིག་པ་དག་ནི་ཉེར་བསགས་པས། །བསྐལ་པ་བྱེ་བ་བརྒྱར་ཡང་ནི། །བདེ་འགྲོའི་སྒྲ་ཡང་

ཐོས་མི་འགྱུར། །ཞེས་པ་འདི། སྤྱིར་འབྲས་བུ་ག་རེ་འབྱུང་བ་དེ། རྒྱུ་རྐྱེན་རྟེན་འབྲེལ་ལ་བརྟེན་
དགོས། མཐོ་རིས་ནི་རྒྱུ་དགེ་བའི་འབྲས་བུ་ཡིན་པས། དགེ་བ་གསོག་མཁན་ཉུང་བའི་སྟབས་
ཀྱིས་མཐོ་རིས་ཐོབ་པར་དཀའ་བ་ཡིན་གསུངས་པ་རེད། དེས་ན་ད་རེས་དལ་འབྱོར་གྱི་ལུས་ཐོབ།
སངས་རྒྱས་ཀྱི་བསྟན་པ་དང་མཇལ། དམ་པའི་ཆོས་ཐོས། ཆོས་ཐོས་པ་དེ་ཤེས་པའི་སྐབས་སུ་
ཡག་པོ་ཞིག་ཉམས་ལེན་བྱེད་དགོས་ཀྱི་རེད་གསུངས་པ་རེད། གཙོ་བོ་ཞེས་གནད་ཆེ་ཤོས་དེ་ཉམས་སུ་
ལེན་དགོས་ཀྱི་རེད་གསུངས། ཆོས་དང་འཇིག་རྟེན་གཉིས་ཆོས་གནད་ཆེ་བ་དང་། ཆོས་དེ་ལ་ཡང་
ཐེག་པ་ཆེ་ཆུང་གཉིས་ལས་ཐེག་པ་ཆེན་པོའི་ཆོས་དང་། དེ་ལ་ཡང་མང་པོ་ཡོད་པ་རྣམས་ལས་བློ་
སྦྱོང་དེ་གནད་ཆེ་ཤོས་བྱེད་དགོས། དེ་ཡང་བཤད་པ་དང་སྒྲུབ་པ་གཉིས་ཡོད་པ་ལས་སྒྲུབ་པ་གནད་ཆེ་
ཤོས་བྱ་རྒྱུ་གལ་ཆེ་གསུངས་པ་རེད།
གོ་ལོག་མི་བྱ། ཞེས་གོ་ལོག་དྲུག་ཡོད་པ་རེད། བཟོད་པ་གོ་ལོག་ནི། ཆོས་ཀྱི་དོན་དུ་དཀའ་
བ་སྤྱད་མི་ཐུབ་པ། འཇིག་རྟེན་པའི་བྱ་བ་མི་དགེ་བའི་ལས་དཀའ་བ་ལ་བཟོད་པ་དེ་བཟོད་པ་གོ་
ལོག །འདུན་པ་གོ་ལོག་ནི། སྡིག་པ་བཤགས་པ་དང་བསོད་ནམས་གསོག་པ་ལ་འདུན་པ་མི་བྱ་
ཞིང་ཚེ་འདིར་སྐྱིད་པོ་ཞིག་བྱུང་ན་བསམ་པ་དེ་འདུན་པ་གོ་ལོག །རོ་མྱོང་གོ་ལོག་ནི། ཐོས་བསམ་
སྒོམ་པའི་ཡོན་ཏན་གྱི་རོ་མི་མྱོང་ཞིང་། འདོད་པའི་ཡོན་ཏན་གྱི་རོ་མྱོང་བ་དེ་ལ་རོ་མྱོང་གོ་ལོག་།
སྙིང་རྗེ་གོ་ལོག་ནི། སྡིག་པ་བྱེད་མཁན་ལ་སྙིང་རྗེ་བྱེད་དགོས་པས་དེ་མ་བྱས་ཤིང༌། དགེ་བ་
བསྒྲུབ་པར་ངལ་དུབ་བྱུང་བ་དེ་ལ་སྙིང་རྗེ་བྱས་པ་སྙིང་རྗེ་གོ་ལོག །གཉེར་སེམས་གོ་ལོག་ནི། རང་
ལ་དབང་ཆ་ཡོད་པའི་མི་དེ་ཚོ་ཆོས་བསྒྲུབ་པའི་གཉེར་སེམས་དགོས་པ་དེ་མ་བྱས་ནས་ཚེ་འདིའི་
དོན་བསྒྲུབ་པ་ལ་གཉེར་སེམས་བྱས་པ་ལ་གཉེར་སེམས་གོ་ལོག །རྗེས་སུ་ཡི་རངས་གོ་ལོག་ནི།
གཞན་སྐྱིད་པ་བྱུང་ན་རྗེས་སུ་ཡི་རངས་བྱ་དགོས་པ་དང་། སྡུག་པོ་བྱུང་ན་དེ་ལ་རྗེས་སུ་ཡི་རངས་
བྱེད་རྒྱུ་མེད་ནའང་། སྡུག་པོ་བྱུང་བ་དེ་ལ་དགའ་བ་བསྒོམ། སྐྱིད་པོ་བྱུང་ན་མི་དགའ་བ་བྱེད་པ་དེ་
ལ་རྗེས་སུ་ཡི་རངས་གོ་ལོག་ཟེར། དེས་ན་གོ་ལོག་དྲུག་པོ་དེ་དག་སྤངས་ནས། གོ་མ་ལོག་པ་དྲུག་

པོ་དེ་བྱེད་དགོས་ཀྱི་རེད་གསུངས་པ་རེད།
་རེས་འཇོག་མི་བྱ། ཞེས་མཚམས་མཚམས་སུ་བློ་སྦྱོང་འདི་གནད་ཆེན་པོ་ཞིག་ཡིན་པར་
འདྲ་བསམ་ནས་ཚབ་བི་ཚུབ་བིར་བསྒོམ། མཚམས་མཚམས་འདི་ས་ཆོད་ཞེ་དྲག་ཡོད་ཀྱི་མ་རེད།
འདི་ལས་གཞན་པ་ཞིག་བསྒོམ་དགོས་ཀྱི་འདུག་བསམ་ནས། བློ་སྦྱོང་གི་ཉམས་ལེན་རེས་འགའ་
བྱེད། རེས་འགའ་མི་བྱེད་པ་སྤང་ནས་དུས་རྟག་ཏུ་རྩེ་གཅིག་ཏུ་བསྒོམ་དགོས་གསུངས་པ་རེད།
དོལ་ཆོད་དུ་སྦྱོངས། ཞེས་ཐེ་ཚོམ་ཆོད་པའི་དོན་ཡིན། ཐེ་ཚོམ་མ་བྱས་པར་བསྒོམ་དགོས་ཀྱི་རེད་
གསུངས། ག་རེ་ཡིན་སྙམ་ན། ཆོས་འདི་གནད་ཆེ་ཆུང་ག་འདྲ་ཡིན་སྙམ་པའི་ཐེ་ཚོམ་དང་། ངས་
བྱེད་ཐུབ་དང་མི་ཐུབ་སྙམ་པའི་ཐེ་ཚོམ་དང་། ད་ལྟ་བྱེད་དགོས་ཀྱི་ཡིན་ནམ། རྗེས་མ་བྱེད་དགོས་
སྙམ་པའི་ཐེ་ཚོམ་སོགས། ཐེ་ཚོམ་ཐམས་ཅད་མེད་པར་བྱས་ཏེ་སེམས་ཐག་བཅད་ནས་ཉམས་
ལེན་བྱེད་དགོས་ཀྱི་རེད་གསུངས་པ་རེད། རྟོག་དཔྱོད་གཉིས་ཀྱིས་ཐར་བར་བྱ། ཞེས་རྟོག་དཔྱོད་
གཉིས་ཀྱིས་སེམས་སྦྱོང་ཞེས་པ་ནི། རྩིང་པོ་ཞིག་བྱེད་ཀྱི་འདུག་གམ། ཞིབ་ཆ་བྱས་ནས་ཉམས་སུ་
་ལེན་གྱི་འདུག་བརྟག་དཔྱད་གཏོང་དགོས། བརྟག་དཔྱད་གཉིས་ཀྱི་སྒོ་ནས་རང་གི་རྒྱུད་ལ་ཉོན་
མོངས་ག་རེ་འདུག ཞིབ་ཆ་བྱས་ནས་རང་གི་རྒྱུད་དེ་ཉོན་མོངས་པ་བདག་འཛིན་ལས་ཐར་བར་བྱ་
བའི་ཐབས་བྱེད་དགོས་གསུངས་པ་རེད།
ཡུས་མ་སྒོམས། ཞེས་ཡུས་ཞེས་པ་བཀའ་དྲིན་བསྐྱངས་པ་མ་བསྒོམས་གསུངས་པ་རེད།
འདི་གནད་ཆེན་པོ་རེད། དཔེར་ན་མི་གཞན་ལ་རོགས་པ་མང་པོ་བྱས་པ་ཡིན་ནའང་། ངས་དེ་བྱས་
ཡོད་བསམ་པས་བཀའ་དྲིན་བསྒོམ་མི་རུང་གསུངས་པ་རེད། ང་དྲིན་ཆེན་པོ་ཡིན་བསམ་པ་དེ་རྩ་
བ་ནས་བསམ་རྒྱུ་ཡོད་པ་མ་རེད་གསུངས། དེར་མ་ཟད་ཡུས་མ་བསྒོམ་ཞེས་པ་གཞན་ཡང་། ང་མཁས་པ་ཡིན། ང་བཙུན་པ་ཡིན། ང་མི་ཆེན་པོ་ཡིན། སྟོབས་ཆེན་པོ་ཡིན་བསམ་པ་རྩ་བ་ནས་
དྲན་མི་རུང་། དེ་ལྟར་དྲན་པ་ནི་སོ་སོའི་རང་དོན་ཙམ་རེད། མ་ཟད་དེ་ལྟར་དྲན་ན་མིས་རང་ཉིད་
ལ་བསྟོད་པས་ང་རྒྱལ་དང་ཁེངས་དྲེགས་སྐྱེ། གཞན་ལ་བརྙས་བཅོས་དང་དམའ་འབེབས་བྱེད་

པས་ན། ཡུས་བྱེད་དགོས་པའི་རྒྱུ་མཚན་མེད་པས་ཡུས་མ་བསྒོམ་གསུངས་པ་རེད། ་
ཀོ་ལོང་མ་བསྡམས། ཞེས་པ་ནི་སེམས་ཆུང་དང་། སེམས་མ་བདེ་བའི་དོན་དང་། ཡང་ན་
འཁྲུགས་ལོང་གི་དོན་རེད། བློ་ཁ་མི་བབ་པ། དཔེར་ན་གཞན་གྱིས་ལུས་ངག་གི་རྣམ་འགྱུར་བསྟན་
པ་ལ་བློར་མ་བབས་པས། ཐ་ན་ཅ་ལག་བཞག་སྟངས་ཚུན་ཆད་མ་འགྲིགས་པ་བྱུང་ཚེ་རྣམ་འགྱུར་
མ་སྟོན་གསུངས་པ་རེད།
ཡུད་ཙམ་མི་བྱ། ཞེས་སྤྱོད་པ་ངན་པ་དང་མི་བརྟན་པ། གྲོགས་པོ་དང་གཞན་སུ་རུང་ལ་
འཁྲུགས་པ་རྒྱག་ཆོག་ཆོག་དེ་འདྲ་བྱེད་རྒྱུ་མེད་གསུངས་པ་རེད།དཔེར་ན། ད་ལྟ་ཡག་པོ་ཞིག་
ཡོད་ནའང་། ལམ་སེང་འགྱུར་ལྡོག་ཆེན་པོ་འགྲོ་བ་དེ་འདྲ་མ་ཡིན་པ་ཡག་པོ་དང་བརྟན་པོ་བྱེད་
དགོས། གྲོགས་པོའི་སེམས་ལ་གཟན་པོ་དང་། གྲོགས་པོ་དང་འགྲོགས་ཁག་པོ་དེ་འདྲ་བྱེད་རྒྱུ་
ཡོད་མ་རེད་གསུངས་པ་རེད། །
འོར་ཆེ་མ་འདོད། ཅེས་པ་ནི་རང་གི་ཆོས་ཀྱི་བྱ་བ་བྱས་པའམ། ལས་བཟང་པོ་བརྩམས་པ།
གཞན་གྱི་དོན་བསྒྲུབ་པ་སོགས་དགེ་བའི་ལས་བསགས་པ་སོགས་ལ། གཞན་གྱིས་ཡག་པོ་བྱུང་
འདུག བཀྲིན་ཆེ་ཞེས་ཚིག་གི་གཏོང་རག་འབྱུང་བ་ལ་རེ་བ་མི་བྱེད་པ་དེ་ཡིན། དེ་ལྟར་གཅིག་
ལས་གཅིག་གནད་འགག་ཆེ་བའི་བསླབ་བྱ་དེ་ཚོ་ནི་བློ་སྦྱོང་གི་ཉམས་ལེན་མི་ཉམས་ཤིང་གོང་
འཕེལ་དུ་འགྱུར་བའི་ཐབས་ཁྱད་པར་ཅན་ཞིག་ཡིན། མདོར་ན་ཇོ་བོ་རྗེས། བྱང་ཆུབ་ཀྱི་སེམས་
རྣམ་པ་གཉིས་པོ་མཉམ་བརྗེ་གཉིས་ཀྱི་སྒོ་ནས་ལེགས་པར་སྦྱངས་ནས། སེམས་འབྱོངས་པའི་གདེང་
ཐོབ་པ་ཞིག་བྱ་དགོས་ཅེས་གདམས་པ་ལྟར་འབད་པར་རིགས་སོ།།
སྙིགས་མ་ལྔ་པོ་བདོ་བ་འདིས། བྱང་ཆུབ་ལམ་དུ་བསྒྱུར་བ་ཡིན། ཅེས་པ་ནི་དུས་དང་།
སེམས་ཅན། ཚེ་དང་། ཉོན་མོངས་དང་། ལྟ་བ་སྙིགས་མ་ལྔ་བདོ་བའི་ཉེར་ལེན་ལ་བརྟེན། བདེ་
བའི་མཐུན་རྐྱེན་ཉུང་ཞིང་། འགལ་རྐྱེན་མི་མཐུན་པ་མང་བ་འདི་དག་སེམས་ཅན་ཐམས་ཅན་ལ་
མཐར་ཐུག་གི་བདེ་བ་སྟེར་བའི་བྱང་ཆུབ་ཀྱི་ལམ་དུ་བསྒྱུར་ཐུབ་པ་ཞིག་བྱ་དགོས་ཞེས་པའི་དོན་

ཡིན། མན་ངག་བདུད་རྩིའི་སྙིང་པོ་འདི། །
་གསེར་གླིང་པ་ནས་བརྒྱུད་པ་ཡིན། ཅེས་པས་འདི་ལྟ་བུ་འགལ་རྐྱེན་ཉོན་མོངས་པ་ཐམས་
ཅད་མཐུན་རྐྱེན་བྱང་ཆུབ་ཀྱི་ལམ་དུ་བསྒྱུར་བའི་མན་ངག་བདུད་རྩིའི་སྙིང་པོ་འདི། ཇོ་བོ་རྗེའི་བླ་
མ་གཙོ་བོ་གསུམ་ཡོད་པའི་ནང་ནས། ཁོང་ལ་སྐུ་དྲིན་གཞན་ལས་ཆེ་བ་ཇོ་བོ་གསེར་གླིང་པ་ནས་
བརྒྱུད་པའི་ཟབ་ཆོས་ཡིན་ཅེས་བསྟན་པ་ཡིན། སྔོན་སྦྱངས་ལས་ཀྱི་འཕྲོ་སད་པས། །རང་གི་མོས་
པ་མང་བའི་རྒྱུས། །སྡུག་བསྔལ་གཏམ་ངན་ཁྱད་བསད་ནས། །བདག་འཛིན་འདུལ་བའི་གདམས་
ངག་ཞུས། །ད་ནི་ཤི་ཡང་མི་འགྱོད་དོ། ། ་
ཞེས་པ་ནི་དགེ་བའི་བཤེས་གཉེན་ཆེན་པོ་འཆད་ཁ་བ་རང་གིས་སྐྱེ་བ་སྔ་མ་རྣམས་སུ་
བསགས་པའི་དགེ་བའི་ལས་འཕྲོ་སད་ནས། ཇོ་བོ་རྗེས་གདམས་པའི་ཟབ་ཆོས་འདི་ལ་ཐུགས་
མོས་པས་དཀའ་སྤྱད་ཆེན་པོས། ལུས་སེམས་གཉིས་ཀྱི་སྡུག་བསྔལ་དང་། རྣ་བར་ཡང་ཡང་ཐོས་
པའི་གཏམ་ངན་རྣམས་ཁྱད་དུ་བསད་ནས། བླ་མའི་ཞལ་ནས་བདག་འཛིན་འདུལ་བའི་གདམས་
ངག་ཞུས་ཏེ། རང་འདོད་ཀྱི་འཁྲི་བ་གཅོད་པའི་སྒོ་ནས། བདག་བས་གཞན་གཅེས་པར་འཛིན་པའི་
ཉམས་ལེན་ལ་གུས་རྟག་གཉིས་ཀྱིས་བརྩོན་འགྲུས་བསྟེན་ཡོད་པས་ན། ལས་འདིའི་འཕྲོ་ལ་ད་ནི་}
ཤི་ཡང་འགྱོད་པ་མེད་གསུངས་པ་རེད། འདིར་འཆད་ཁ་བས་གསུངས་པ་བཞིན་བདག་གཅིག་ཏུ་
བདེ་བར་འདོད་པ་རྣམས་ཀྱིས་དགེ་སྡིག་སྤང་བླང་མ་ནོར་བ་བྱས་ཏེ་དགེ་བའི་ལས་ལ་འབུངས་
རིགས་སོ་ཞེས་བསྐུལ་བ་ཡིན། འདི་ལས་བྱུང་བའི་དགེ་རྩ་བྱང་ཆུབ་ཆེན་པོར་བསྔོ།། །།ཤུ་བྷཾ།

༄༅། །ཐེག་པ་ཆེན་པོ་ཞེན་པ་བཞི་བྲལ་གྱི་སྒོམ་ཁྲིད་ཀུན་ཕན་
བདུད་རྩིའི་ཆར་རྒྱུན་ཞེས་བྱ་བ་བཞུགས་སོ། །
་ཐོག་མའི་སེམས་བསྐྱེད། སེམས་ཅན་ཐམས་ཅད་ཀྱི་དོན་དུ་སངས་རྒྱས་འཐོབ་པར་བྱ།
དེའི་ཆེད་དུ་ཆོས་གསན་སྙམ་པའི་ཐུགས་བསྐྱེད་དང་བཅས་པའི་སྒོ་ནས་ཆོས་གསན་གནང་རོགས།
ལྷན་རྒྱས་རྣམས་ཐག་རིང་པོ་ནས་ཆོས་ལ་དོ་འཁུར་ཆེན་པོ་བྱས་ཏེ་ཕེབས་པ་ལ་དགའ་པོ་བྱུང། ད་
ལན་ངས་ཆོས་བཤད་བྱ་ནི་གཙོ་བོ་ཞེན་པ་བཞི་བྲལ་ཡིན། ་
སྤྱིར་སངས་རྒྱས་ཀྱི་ཆོས་ལ་གསུམ་ཡོད། སངས་རྒྱས་བཅོམ་ལྡན་འདས་ཀྱིས་གསུངས་
པའི་བཀའ་མདོ་སྡེ། རྒྱ་གར་ལ་སོགས་པའི་མཁས་པ་རྣམས་ཀྱིས་མཛད་པའི་སངས་རྒྱས་ཀྱི་དགོངས་
པ་འགྲེལ་བའི་བསྟན་བཅོས། བཀའ་དང་བསྟན་བཅོས་དེ་རྣམས་ཀྱི་ནང་ལ་མཐོ་རིས་དང་ཐར་པ་
ཐོབ་པའི་ལམ་མང་པོ་གསུངས་པ་རྣམས་གཙོ་བོ་ལས་དང་པོ་པ་རྣམས་ཀྱི་དོན་དུ་གོ་རིམ་བསྒྲིགས་
ནས་ཉམས་སུ་ལེན་སྟངས་བཤད་པའི་མན་ངག་དང་གསུམ་ཡོད།
་
མན་ངག་ལ་ཡང་མང་པོ་ཡོད། བོད་ལའང་ཉན་ཐོས་ཀྱི་ཐེག་པ་དང་གསང་སྔགས་མ་ཡིན་
པའི་ཐེག་པ་ཆེན་པོའི་མན་ངག་མང་པོ་ཡོད། དེའི་ནང་ནས་བོད་ལ་གྲགས་ཆེ་ཤོས་ནི་རྗེ་བཙུན་
འཇམ་པའི་དབྱངས་ཀྱིས་ས་ཆེན་ཀུན་དགའ་སྙིང་པོ་ལ་གནང་བའི་ཞེན་པ་བཞི་བྲལ་དང། གསེར་
གླིང་པས་ཇོ་བོ་རྗེ་དཔལ་ལྡན་ཨ་ཏི་ཤ་ལ་གནང་བའི་བློ་སྦྱོང་གཉིས་ཡིན།
ཞེན་པ་བཞི་བྲལ་ནི་རྗེ་བཙུན་འཇམ་པའི་དབྱངས་ཀྱིས་གསུངས་པ་རེད། འཇམ་པའི་དབྱངས་
ཀྱི་ཆེ་བ་བརྗོད་པའི་སྐབས་མདོའི་ནང་འདི་འདྲ་གསུངས་ཡོད། སངས་རྒྱས་གཅིག་གི་མཚན་སྨོས་
ན་བསོད་ནམས་ཆེན་པོ་ཡོད་གསུངས་པ་རེད། དེ་ལས་ཀྱང་སངས་རྒྱས་མང་པོའི་མཚན་སྨོས་པ་
ཡིན་ན་བསོད་ནམས་ཆེ་བ་ཡོད་པ་བཤད་མ་དགོས་པ་རེད། ཆུ་བོ་གངྒའི་འགྲམ་གྱི་བྱེ་མ་སྙེད་ཀྱི་

ཚད་ཀྱི་སངས་རྒྱས་ཀྱི་མཚན་བསྐལ་པར་བརྗོད་པ་ལས་ཀྱང་འཇམ་པའི་དབྱངས་ཀྱི་མཚན་ལན་
གཅིག་བརྗོད་ན་བསོད་ནམས་ཆེ་བ་ཡོད་གསུངས་པ་རེད། གྲངས་དེ་སྙེད་ཀྱི་སངས་རྒྱས་ཐམས་
ཅད་ཀྱི་མཛད་པ་ཕྲིན་ལས་འཇམ་པའི་དབྱངས་ཀྱིས་གནང་གི་ཡོད་པས་དེ་འདྲ་གསུངས་པ་རེད།
བདག་ཅག་གི་སྟོན་པ་ལ་སོགས་པའི་སངས་རྒྱས་མང་པོ་དང་པོ་བྱང་ཆུབ་མཆོག་ཏུ་ཐུགས་
བསྐྱེད་བཅུག །དེ་ནས་ལམ་ཉམས་ལེན་བྱེད་བཅུག །དེ་འདྲ་བྱས་པ་ཡིན་པས་འཇམ་པའི་དབྱངས་
ལ་སངས་རྒྱས་ཐམས་ཅད་ཀྱི་ཡབ་གསུངས་པ་རེད། རྒྱུ་མཚན་གཞན་དག་གཅིག་ལ། ངེས་དོན་གྱི་
འཇམ་པའི་དབྱངས་ཞེས་པ་ནི་སངས་རྒྱས་ཐམས་ཅད་ཀྱི་ཐུགས་སམ་ཤེས་རབ་ལ་གསུང་གི་ཡོད་
རེད། དེའི་རྒྱུ་མཚན་གྱིས་ཀྱང་འཇམ་པའི་དབྱངས་ལ་སངས་རྒྱས་ཐམས་ཅད་ཀྱི་ཡབ་ཅེས་ཞུ་གི་
ཡོད་རེད། །
རྗེ་བཙུན་བྱམས་པ་མགོན་པོས་ང་འདྲ་བའི་ས་བཅུ་པའི་བྱང་ཆུབ་སེམས་དཔའ་མང་པོས་
གཟབ་གཟབ་བྱས་ནས་བལྟས་ནའང་འཇམ་པའི་དབྱངས་ཀྱིས་ཞབས་འདོར་སྟངས་ཙམ་ཡང་
རྟོགས་ཐུབ་ཀྱི་མ་རེད་གསུངས་པ་རེད། དེ་ལ་སོགས་པའི་འཇམ་པའི་དབྱངས་ཀྱི་ངོ་མཚར་ཆེ་བའི་
རྣམ་ཐར་མང་པོ་མདོའི་ནང་ན་གསུངས་ཡོད་རེད།
སློབ་སྦྱོང་དང་ཉམས་ལེན་ཇི་ལྟར་མཛད་དགོས་པའི་སྐོར་བཤད་པ།ཞེན་པ་བཞི་བྲལ་གྱི་
སྐོར་ལ་ཡིག་ཆ་ཁ་ཤས་འདུག །དེ་ཚོའི་ནང་ནས་ད་ལན་ང་ཚོས་འཆད་ཉན་གྱི་གཞི་དེ་ཀུན་མཁྱེན་
གོ་རམས་པའི་གསུང་དེ་ལ་བྱེད་ཀྱི་ཡིན། ཁྱེད་རྣམ་པས་འཛིན་གྲྭ་ཚོགས་དུས་དེའི་སྟེང་ནས་གཟིགས་
རོགས་གནང་། འགྲེལ་པ་གཞན་དག་ཡང་གཟིགས་རོགས་གནང་། ང་ལ་བསྒོམས་ཟིན་པའི་ཉམས་
མྱོང་བཤད་རྒྱུ་མེད་ལ། སྔོན་མེད་པའི་ལེགས་བཤད་དེ་འདྲ་ཡང་བཤད་རྒྱུ་མེད། འོན་ཀྱང་གཙོ་བོ་
སློབ་སྦྱོང་བྱེད་མཁན་ཕྱི་རྒྱལ་ནས་ཡོང་མཁན་ཚོ་ཡིན་སྟབས། སངས་རྒྱས་ཀྱི་ཆོས་ལ་དད་པ་ཡོད་
་པ་གང་ཞིག་ལ་གཞུང་ཆེན་པོ་སློབ་སྦྱོང་བྱེད་མ་མྱོང་མཁན་ཚོ་ལ་དཀོན་མཆོག་གསུམ་གྱི་ཡོན་ཏན་
དང། ཐེག་པ་ཆེན་པོའི་ཆོས་སྐོར་མང་ཙམ་བཤད་ན། སེམས་ཀྱི་ཐོག་ལ་ཐེག་པ་ཆེན་པོའི་ཆོས་ཀྱི་

བག་ཆགས་འཇོག་གི་རེད་བསམ་པའི་རེ་བ་བྱེད་ཀྱི་ཡོད།
ད་ལན་ཉིན་བཅུ་ཡི་རིང་ལ་སློབ་སྦྱོང་དང་ཉམས་ལེན་གཉིས་ཆ་མཉམ་དུ་བྱས་ནས་ཐོས་
བསམ་སྒོམ་གསུམ་མཉམ་པོ་བྱེད་རྒྱུའི་འཆར་གཞི་བྱས་ནས་རང་སྦྱོང་ཚུགས་སྟངས་གཅིག་བཟོས་
ཡོད་རེད། ཉི་མ་རེ་ལ་རང་སྦྱོང་དང་ཆོས་ཐུན་བསྡོམས་ཚར་བཞི་རེ་ཚུགས་ཀྱི་རེད། དཔེར་ན་རང་
སྦྱོང་བྱེད་རྒྱུའི་དུས་ཡུན་ཆུ་ཚོད་གཅིག་དང་ཕྱེད་ཀ་ཙམ་ཡོད་པ་ཡིན་ན། དང་པོ་སྐར་མ་བཞི་བཅུ་
ཞེ་ལྔའི་རིང་སློབ་སྦྱོང་བྱེད། དཔེ་ཆ་དེ་ཚོ་ཀློག། ཐོས་བསམ་བྱེད། དུས་ཚོད་ཕྱེད་ཀ་ལ་བསྒོམ་བྱེད།
ཡང་ན་རང་སྦྱོང་ཚོགས་ཐུན་གཅིག་ལ་སློབ་སྦྱོང་བྱེད། གཞན་རྣམས་ཀྱི་སྐབས་སུ་སྒོམ་བྱས་ན་འགྲིག་
གི་རེད། སངས་རྒྱས་ཀྱི་གསུང་ཚིགས་སུ་བཅད་པ་གཅིག་ལ་ཡང་ཐོས་བསམ་བསྒོམ་གསུམ་བྱེད་
དགོས་ཀྱི་ཡོད་རེད། དེ་གསུམ་བྱས་པ་ལས་ཤེས་རབ་གསུམ་སྐྱེ་ཡི་ཡོད་རེད། ཐོས་པའི་ཤེས་རབ་
ཟེར་བ་དེ་སློབ་དཔོན་ལས་ཤེས་པ་དང༌། ཡང་ན་གཞན་དག་གིས་བརྩམས་བཞག་པའི་དཔེ་ཆ་
བལྟས་ནས་ཤེས་པ་ལ་ཟེར་གྱི་ཡོད་རེད། དེ་ནས་ཐོས་པའི་ཤེས་རབ་བྱུང་ཚར་བའི་རྗེས་སོ་སོས་
དཔྱད་པ་གཏོང་དགོས་ཀྱི་ཡོད་རེད། སོ་སོས་རིགས་རྩལ་བཏོན་ཏེ་དཔྱད་པ་བཏང་ན་ཐོས་པ་བྱས་
པ་ལས་ཀྱང་དོན་དག་ངེས་པ་ཡོང་གི་ཡོད་རེད། དེ་ལ་བསམ་བྱུང་གི་རིག་པའམ་ཤེས་རབ་ཟེར་གྱི་
ཡོད་རེད། ཆོས་གཞན་ལ་བཤད་པའི་སྐབས་སུ་དོན་ཚན་གཅིག་ལ་གཞུང་དོན་ངོ་མ་འདི་ཡིན་ཞེས་
ཐག་གཅོད་མ་ཐུབ་ཀྱང་མཁས་པ་མང་པོའི་བཤད་སྲོལ་མི་འདྲ་བ་མང་པོ་འདི་འདྲ་ཡོད་རེད་ཟེར་
ནས་བཤད་བཞག་ན་འགྲིགས་འགྲོ་གི་རེད། མཁས་ཉམས་དོད་པོ་ཡོང་གི་ཡོད་རེད། ཡིན་ན་ཡང་
ཉམས་ལེན་བྱེད་པའི་སྐབས་སུ་དེ་འདྲས་འགྲིག་གི་མ་རེད། གཅིག་གི་སྟེང་དུ་ཐག་བཅད་དགོས་
ཀྱི་ཡོད་རེད། དཔེར་ན་ས་ཆ་རྒྱུས་མེད་པ་གཅིག་ལ་འགྲོ་བའི་སྐབས་ལམ་ཀ་གཉིས་ཐུག་ཡོང་ན་
གཅིག་གི་སྟེང་དུ་འགྲོ་རྒྱུ་ཐག་གཅད་དགོས་ཀྱི་རེད་མ་གཏོགས་གཉིས་ཀའི་ཐོག་ལ་འགྲོ་ཤེས་ཀྱི་
མ་རེད། དེས་ན་དེ་འདྲ་བྱས་ནས་ཐག་གཅོད་ངེས་པོ་ཞིག་བྱེད་དགོས་ཀྱི་ཡོད་རེད། དེ་ནས་གང་
ངེས་ཚར་བ་དེ་ལ་སེམས་བཞག་ནས་ཡང་ཡང་དྲན་ཏེ་གོམས་ཆ་ལེན་པ་ལ་བསྒོམ་མམ་ཉམས་སུ་

ལེན་པ་ཟེར་གྱི་རེད། བསྒོམ་གྱི་གནས་སྐབས་སུ་ཞི་གནས་དང་ལྷག་མཐོང་གཉིས་ཀྱི་སྐོར།བསྒོམ་
ལ་ཞི་གནས་དང་ལྷག་མཐོང་གཉིས་ཡོད། བསམ་གཏན་བསྒོམས་ནས་སེམས་ལ་གནས་ཆ་ཐོབ་
པའམ། ཁྱད་པར་ཞི་གནས་ཐོབ་ན་དེ་རྟེན་དུ་བྱས་ནས་བྱམས་སྙིང་རྗེ་སོགས་གང་བསྒོམ་ཡང་
མགྱོགས་པོ་སེམས་འབྱོངས་པ་དང་གྲུབ་འབྲས་འཐོན་པ་ཡོང་གི་ཡོད་རེད། །
ཐེག་པ་གསུམ་ཆར་གྱི་ལམ་གོང་མ་རྣམས་ཀྱི་རྟེན་དུ་ཞི་གནས་མེད་དུ་མི་རུང་བ་རེད། འོན་
ཀྱང་ཞི་གནས་མེད་མཁན་གྱིས་འཆི་བ་མི་རྟག་པ་དང་བྱམས་སྙིང་རྗེ་སོགས་རྩེ་གཅིག་ཏུ་བསྒོམ།
ཡང་ནས་ཡང་དུ་བསྒོམ་ན་འཆི་བ་མི་རྟག་པའི་མངོན་རྟོགས་དང་བྱམསསྙིང་རྗེ་སོགས་སྐྱེ་ཐུབ་ཀྱི་
ཡོད་རེད། བསྒོམ་བྱེད་སྟངས་ལ་དཔྱད་བསྒོམ་དང་འཇོག་བསྒོམ་གཉིས་ཡོད་རེད། དཔེར་ན་ཞི་
གནས་བསྒོམ་པ་ཡིན་ན། སེམས་དམིགས་པ་གཅིག་གི་སྟེང་ནས་གཞན་དུ་མི་འཕྲོ་བ་བྱས་ནས་
ཡང་ཡང་བསྒོམ་དགོས་རྒྱུ་ཡིན་པ་རེད། དེ་ལ་དཔྱད་པ་གཏོང་མི་དགོས་པ་རེད། དེ་མིན་ལྷག་
མཐོང་ངམ་བདག་མེད་པ་བསྒོམ་ན་སྒོམ་སྟངས་ལ་དཔྱད་སྒོམ་དང་། འཇོག་སྒོམ་གཉིས་ཡོད་རེད། །
དཔེར་ན་བདག་མེད་པ་ལྟ་བུ་ཡིན་ན་བདག་མེད་པའི་རྒྱུ་མཚན་གཅིག་གམ་མང་པོ་བསམས་ནས་
དེས་སྒྲོ་འདོགས་ཆོད་པའི་དོན་ལ་རྩེ་གཅིག་ཏུ་འཇོག་པ་ལ་དཔྱད་སྒོམ་ཟེར་གྱི་ཡོད་རེད། རྒྱུ་མཚན་སྔོན་
ལ་ངེས་ཚར་བ་གོམས་ཆ་ཡོད་མཁན་ཞིག་ཡིན་ན་བདག་མེད་པ་ཡིན་པའི་ཡིན་སྟངས་ཀྱི་རྒྱུ་མཚན་
གྱི་ཐོག་ལ་བསམ་བློ་མ་བཏང་བར། བདག་མེད་པ་དེའི་ཐོག་ཏུ་དམིགས་པ་གཏད་པ་དེ་ལ་འཇོག་
སྒོམ་ཟེར་གྱི་ཡོད་རེད། དཔེར་ན་སྙིང་རྗེ་བསྒོམ་ན། སེམས་ཅན་ཐམས་ཅད་ལ་སྙིང་རྗེ་དགོས་པའི་
རྒྱུ་མཚན། སེམས་ཅན་ཐམས་ཅད་མ་ཡིན་པ་དང་། སྡུག་བསྔལ་མང་པོ་ཡོད་པར་བསམ་པ་སོགས་
སྔོན་དུ་བཏང་ནས་རྙིང་རྗེ་བསྒོམ་པ་དེ་དཔྱད་སྒོམ་རེད། རྒྱུ་མཚན་དེ་འདྲ་གང་ཡང་མ་བསམས་
པའི་ཐོག་ནས་སེམས་ཅན་ཐམས་ཅད་སྙིང་རེ་རྗེ། སྙིང་རེ་རྗེ་ཞེས་བསམ་པའི་བསམ་བློ་དེའི་ཐོག་
ཏུ་སེམས་རྒྱུན་དུ་འཇོག་པ་ལ་འཇོག་སྒོམ་ཟེར། སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་
གྱི་རྒྱུ་དང་བྲལ་བར་གྱུར་ཅིག་ཅེས་སོགས་ཀྱི་ཚིག་བརྗོད། ཕྲེང་བ་བགྲངས། ཚར་བརྒྱ་ཙམ་འདོན།
ལ129ལ

སེམས་ཀྱིས་ཀྱང་དེ་བཞིན་ཚར་བརྒྱ་དྲན་ན་ཚིག་དེས་ཕན་ཐོགས་ཀྱི་ཡོད་རེད། དེ་རྣམས་སྤྱིར་བཏང་
རེད། ་
དགེ་བ་ཇི་ལྟར་བྱེད་དགོས་པའི་སྐོར་བཤད་པ། ད་ལན་ཉིན་བཅུའི་འཛིན་གྲྭའི་དུས་ཡུན་
རིང་ལ་དགེ་བ་བྱེད་སྟངས་མང་པོ་དེ་རིང་ནས་བཟུང་འགོ་འཛུགས་དགོས་རེད། དཔེར་ན། གསང་
སྔགས་ཀྱི་ནང་ལ་ཁ་ཟས་ཀྱི་རྣལ་འབྱོར། སྤྱོད་ལམ་གྱི་རྣལ་འབྱོར་སོགས་མང་པོ་བཤད་ཀྱི་རེད།
ཕ་རོལ་ཏུ་ཕྱིན་པའི་ཐེག་པ་ཆེན་པོ་ལ་ཡང་དེ་འདྲ་ཡོད་རེད། དཔེར་ན་གཉིད་ལོག་པའི་གནས་སྐབས་
ན་སེམས་ཅན་ཐམས་ཅད་སངས་རྒྱས་ཆོས་ཀྱི་སྐུ་ཐོབ་པར་ཤོག་ཅིག་བསམ། གཉིད་དེ་ཆོས་སྐུ་
རེད་ཟེར་གྱི་ཡོད་མ་རེད་དེ། དེ་དང་ཕྱོགས་མཐུན་དེ་དྲན་པའི་རྐྱེན་བྱས་ཏེ་དེའི་སྐབས་ན་སེམས་
ཅན་ཐམས་ཅད་ཀྱིས་ཆོས་སྐུ་ཐོབ་པར་ཤོག་བསམ་པ་ཡིན་ན་གཉིད་དེ་དགེ་བ་ལ་འགྱུར་འགྲོ་ཡི་
ཡོད་རེད། གཉིད་སད་དུས་སེམས་ཅན་ཐམས་ཅད་མ་རིག་པའི་གཉིད་སད་པར་ཤོག་བསམ། ཡར་
ལངས་དུས་གཟུགས་སྐུ་ཐོབ་པར་ཤོག་བསམ། གོས་གྱོན་དུས་ངོ་ཚ་ཁྲེལ་ཡོད་ཀྱི་གོས་དང་ལྡན་
པར་ཤོག་བསམ། ཁྲུས་བྱེད་དུས་ཉོན་མོངས་པའི་དྲི་མ་འཁྲུད་པར་ཤོག་བསམ། དེ་ལ་སོགས་པ་
མང་པོ་ཡོད་རེད། མདོ་དང་བསྟན་བཅོས་ནང་ཡོད་པའི་ཚིག་དོན་རྣམས་བློ་ལ་ཟིན། དུས་ཐོག་ཏུ་
དྲན་ཐུབ་པ་བྱུང་ན་ལུང་མ་བསྟན་གྱི་ལས་རྣམས་དགེ་བའི་ལས་སུ་འགྱུར་འགྲོ་ཡི་ཡོད་རེད། ཟ་མ་
ཟོ་དུས་སེམས་ཅན་ཐམས་ཅད་ཀྱིས་བསམ་གཏན་གྱི་ཟས་ཐོབ་པར་ཤོག་བསམ། དེ་བཞིན་དུ་ཟ་
མ་ཟ་དུས་དང༌། བཏུང་བ་འཐུང་དུས་རང་གི་ལུས་ལ་འབུ་མང་པོ་ཡོད་པ་དེ་རྣམས་ད་ལྟར་ཟས་
ཀྱིས་གསོ། རྗེས་སུ་དམ་པའི་ཆོས་ཀྱིས་གསོ་ཡི་ཡིན་བསམས་ཏེ་ཀུན་སློང་བརྗེས་ན་ཟ་མ་ཟ་བའི་
ལས་དེ་དགེ་བར་འགྱུར་འགྲོ་གི་ཡོད་རེད།་
བསྒོམ་བྱེད་པའི་སྐབས་སུ་ཚུལ་ཁྲིམས་དང་ལྡན་ཞིང་ཐོས་བསམ་གྱིས་སྒྲོ་འདོགས་ཆོད་པ་
ཞིག་ཡིན་ན་དངོས་གནས་བྱས་ན་དབེན་པ་གཅིག་ལ་བཞུགས་ནས་བསྒོམ་བྱེད་དགོས་ཀྱི་ཡོད་
རེད། ་

དབེན་པ་དེ་ལ་གཉིས་ཡོད། ལུས་དབེན་པ་དང། སེམས་དབེན་པའོ། །ལུས་དབེན་པ་ཟེར་
ན་མི་གཞན་མེད་པ། སེམས་དབེན་པ་ཟེར་ན་སེམས་ཅན་དངལོངས་སྤྱོད་སོགས་ལ་ཆགས་པ་དང་
འདོད་པའི་རྣམ་རྟོག་སྤངས་པ། དེ་འདྲ་བྱས་ནས་རྩེ་གཅིག་ཏུ་བསྒོམས་ན་མགྱོགས་པོ་ཉམས་འོག་
ཏུ་ཚུད་པ་ཡོང་གི་རེད། དེ་མིན་མི་དང་འབྲེལ་བ་མ་བཅད། ལས་ཀ་མང་པོ་བྱེད་ཀྱིན་བསྒོམ་ན་
ཡུན་རིང་པོ་བསྒོམས་ནའང་གོ་ཆོད་པ་ཞིག་ཡོང་ཐུབ་པ་དཀའ་ལས་ཁག་པོ་ཡིན་པ་ཐོས་སོང་།།
ད་ལན་ཉིན་བཅུའི་བསྒོམ་གྱི་རིང་ལ་སོ་སོ་ལ་ཁེ་ཙང་གི་ཉལ་ཁང་རེ་ཡོད་པ་ཡིན་སྟབས་སོ་།
སོའི་ཉལ་ཁང་སྒོ་བརྒྱབ། ། རང་གི་རྣམ་རྟོག་ཀྱང་སྒོ་བརྒྱབ་བཞག་པ་ཡིན་ན་ལུས་དབེན་པ་དང་
སེམས་དབེན་པར་འགྱུར་ཡོང་གི་ཡོད་རེད། དེ་ནས་བསྒོམ་བྱེད་དུས་ལུས་སེམས་ལ་དཀའ་ལས་
མེད་པ་དགོས་ཀྱི་ཡོད་པས་ངལ་གསོ་མང་པོ་བརྒྱབ་དགོས་ཡིན་པ་རེད། ལུས་པོ་དལ་པོ་བྱེད། སྐད་ཆ་
ཡང་མང་པོ་མི་བཤད། ཁ་འདོན་མང་པོ་མི་བྱེད། སེམས་པ་ལ་ལས་ཀ་མི་བཀོལ། ལྷོད་པོ་བྱས་ཏེ་
སྡོད་དགོས་ཀྱི་ཡོད་རེད། ཉིན་མོ་གཉིད་ཁུག་ན་ཕན་ཐོགས་ཀྱི་མེད་པ་འདྲ། སྐྱོན་བྱེད་ཀྱི་ཡོད་
རེད། མཚན་མོ་གཉིད་ཁུག་དགོས་རེད། གཉིད་ཁུག་པ་དེ་ངལ་གསོ་བའི་མཐུན་རྐྱེན་ཡག་ཤོས་
རེད།་
་
དེས་ན་དགོང་དྲོ་ཐུན་གྲོལ་ཚར་དུས་སྐད་ཆ་མང་པོ་བཤད་རྒྱུ་མེད་པ་རེད། ཕན་ཐོགས་མཁན་
གྱི་སྐད་ཆ་ཡིན་ན་མ་གཏོགས་སྐད་ཆ་གཞན་དག་མི་བཤད་པ་དེ་ཐེག་པ་ཆེན་པོའི་ཆོས་གཅིག་
རེད། དེ་ཡང་ཉམས་ལེན་བྱེད་དགོས་རེད། ་
སྐྱབས་འགྲོའི་ངོ་བོ་བཤད་པ།ད་སྐྱབས་འགྲོའི་སྐོར་ཞུ་རྒྱུ་ཡིན། སྐྱབས་འགྲོ་ནི་ཉམས་ལེན་
ཐམས་ཅད་ཀྱི་རྟེན་དང་ཆོས་ཐམས་ཅད་ཀྱི་སྒོ་རེད། སྐྱབས་འགྲོ་ཟེར་རྒྱུའི་དོན་ནི་འཇིགས་སྐྲག་
ཆེན་པོ་གཅིག་བྱུང་ནས་འཇིགས་སྐྲག་དེ་རང་གིས་མེད་པ་བྱེད་མ་ཐུབ་ནས་མེད་པ་བྱེད་ཐུབ་
མཁན་གཅིག་ལ་སྐྱབས་འཚོལ། རོགས་པ་འཚོལ་བ་ལ་ཟེར་གྱི་ཡོད་རེད། དཔེར་ན་ཆར་གྱི་འཇིགས་
པས་བྲག་སྐྱིབས་ཏུ་འགྲོ་བ་ལྟ་བུ་རེད། ང་ཚོ་ལ་འཇིགས་སྐྲག་གང་ཡོད་རེད་ཟེར་ན། ཚེ་རབས་

འཁོར་བ་ཐོག་མ་མེད་པའི་དུས་ནས་ད་ལྟའི་བར་འཇིགས་སྐྲག་དང་གནོད་འཚེ་དང་སྡུག་བསྔལ་
མང་པོ་བར་མཚམས་མེད་པར་མྱོང་བསྡད་ཡོད་རེད། ད་དུང་ང་ཚོས་ཐར་པའི་ལམ་ལ་ཞུགས་ནས་
འགྱུར་བ་མ་བཏང་བ་ཡིན་ན་མཐའ་མེད་པའི་བར་དུ་འཇིགས་སྐྲག་རྒྱུན་ཆད་རྒྱུ་ཡོད་མ་རེད།
དམྱལ་བ་ལ་སླེབས་ཚར་དུས་འཇིགས་སྐྲག་སེལ་ཐུབ་མཁན་གྱི་རོགས་པ་ཞིག་ག་ནས་ཐོབ་ཡོང་
བསམས་ནས་ཕྱོགས་བཞི་ལ་རོགས་པ་འཚོལ་གྱི་ཡོད་རེད། ཡིན་ནའང་དེའི་སྐབས་ལ་སྐྱབས་དང་
རོགས་པ་ཐོབ་རྒྱུ་ཡོད་མ་རེད། དེར་བརྟེན་རང་དབང་ཡོད་པའི་གནས་དུས་སུ་དེ་རིང་ནས་སྐྱབས་
འགྲོ་བྱེད་དགོས་ཀྱི་ཡོད་རེད་ཅེས་རྒྱལ་སྲས་ཞི་བ་ལྷས་གསུངས་པ་རེད། སྐྱབས་འགྲོའི་རྒྱུ་བཤད་པ།དེ་རིང་ཤི་སོང་བ་ཡིན་ན་ངན་སོང་ལ་སྐྱེ་བའི་རྒྱུ་མང་པོ་གཅིག་
ཚང་བསྡད་ཡོད་རེད། རྒྱུ་ཡོད་ནའང་འགལ་རྐྱེན་ཡོད་ན་འབྲས་བུ་བཀག་ཐུབ་ཀྱི་རེད་དེ་འགལ་
རྐྱེན་ཆོས་རྣམ་དག་དེ་འདྲ་རང་གི་སེམས་རྒྱུད་ལ་ཡོད་མ་རེད། དེས་ན་དེ་རིང་ཤི་སོང་བ་ཡིན་ན་
ཕལ་ཆེ་བརྒྱ་ཆ་དགུ་བཅུ་གོ་དགུ་ངན་སོང་དང་། དེ་ཡི་ནང་ནས་དམྱལ་བ་ལ་སྐྱེ་རྒྱུའི་ཉེན་ཁ་ཡོད་
རེད། དེ་ལྟར་འཇིགས་སྐྲག་མང་པོ་དང་ཆེན་པོ་ཡོད་རེད། རྒྱུ་གཉིས་པ་ནི་དད་པ་རེད། དད་པ་
ལའང་གསུམ་ཡོད་རེད། དང་བའི་དད་པ། འདོད་པའི་དད་པ་དང་། ཡིད་ཆེས་ཀྱི་དད་པ་སྟེ་གསུམ་
རེད། དང་བའི་དད་པ་ཟེར་ན་དཔེར་ན་ཆུ་རྙོག་པ་མེད་པ་ཞིག་ལ་ཆུ་དྭངས་བ་ཟེར་གྱི་རེད། དེ་ག་
ནང་བཞིན་སེམས་དང་བ་ཟེར་དུས་ཐེ་ཚོམ་དང་མ་དད་པའི་རྙོགས་པ་མེད་པའི་སྒོ་ནས་དཀོན་
མཆོག་གསུམ་ནི་ཡོན་ཏན་ཆེན་པོ་ཡིན་བསམ་པ་དེ་ལ་དང་བའི་དད་པ་ཟེར་གྱི་ཡོད་རེད། འདོད་
པའི་དད་པ་ཟེར་ན་དེ་དག་ཐོབ་འདོད་བྱེད་པ་ལ་ཟེར་གྱི་ཡོད་རེད། ཡིད་ཆེས་ཀྱི་དད་པ་ཟེར་ན།
དཀོན་མཆོག་ལ་སྐྱབས་འགྲོ་བྱས། བློ་གཏད་ན་འཇིགས་པ་ཐམས་ཅད་ལས་སྐྱོབ་པ་ལ་བསླུ་བ་
མེད་བསམ་པ་དེ་ལ་ཟེར་གྱི་ཡོད་རེད། རྒྱུ་གཞན་གཅིག་དེ་སྙིང་རྗེ་རེད། ཐེག་པ་ཆེན་པོའི་ལམ་
དང་འབྲས་བུ་ཚང་མ་སྙིང་རྗེས་བྱེད་ཀྱི་ཡོད་རེད། སྙིང་རྗེ་མེད་ན་ཐེག་པ་ཆེན་པོའི་ལམ་རྣམ་པར་
དག་པ་རྩ་བ་ནས་མ་རེད། དཔེར་ན་སྐྱབས་འགྲོ་ཡིན་ནའང་ཐེག་དམན་གྱི་སྐྱབས་འགྲོ་ནི་རང་ཉིད་

ཀྱི་ཆེད་དུ་ཡིན་པས་དེའི་རྒྱུ་འཇིགས་པ་དང་དད་པ་གཉིས་ཡིན། ཐེག་ཆེན་གྱི་སྐྱབས་འགྲོ་ནི་གཞན་
གྱི་དོན་དུ་ཡིན་པས་དེའི་རྒྱུར་སེམས་ཅན་ཐམས་ཅད་སྡུག་བསྔལ་ལས་བསྒྲལ་འདོད་ཀྱི་སྙིང་རྗེ་
དགོས་པ་ཡིན།
སྐྱབས་སུ་འགྲོ་ཡུལ་ངོས་བཟུང་བ།གཉིས་པ་སྐྱབས་སུ་འགྲོ་བའི་ཡུལ་ཞུ་རྒྱུ་ཡིན། སྐྱབས་
སུ་འགྲོ་བའི་ཡུལ་དེ་ཐེག་དམན་ཡིན་ན། སངས་རྒྱས་ཟེར་ན་སངས་རྒྱས་གཟུགས་ཀྱི་སྐུ་ལ་ཞུ་ཡི་
ཡོད་རེད། ཆོས་ཟེར་དུས་ཐེག་པ་དམན་པའི་ཆོས། དགེ་འདུན་ཟེར་དུས་ཐེག་པ་དམན་པའི་འཕགས་
པའི་གང་ཟག་བརྒྱད་པོ་དེ་ཚོ་རེད། ཐེག་པ་ཆེན་པོའི་ལུགས་ལ་སངས་རྒྱས་ལ་སྐུ་གསུམ་བཞེད།
སྐུ་གསུམ་ཟེར་དུས་དེ་སྔ་དཔེ་ཆ་སྦྱང་མ་མྱོང་མཁན་ཚོས་གང་ཟག་གསུམ་ལ་གོ་ན་འགྲིག་གི་མ་
རེད། གང་ཟག་གཅིག་སངས་རྒྱས་དུས་སྐུ་གསུམ་ཐོབ་ཀྱི་ཡོད་རེད། དེ་ཡང་སངས་རྒྱས་ངོ་མ་དེ་
ལོངས་སྐུ་རེད། སངས་རྒྱས་ཀྱི་ཞིང་ཁམས་ན་སངས་རྒྱས་ཀྱི་གཟུགས་ཀྱིས་ཐེག་པ་ཆེན་པོའི་ཆོས་
འཁོར་གསུངས། འཁོར་བྱང་ཆུབ་སེམས་དཔའ་འཕགས་པ་ཤ་སྟག་ཡིན་མཁན་དེ་ལོངས་སྤྱོད་རྫོགས་
པའི་སྐུ་རེད། ཆོས་སྐུ་ནི་དེའི་ཐུགས་ལ་གསུང་གི་ཡོད་རེད། སྤྲུལ་སྐུ་གསུང་ན་ལོངས་སྐུ་དེས་
སེམས་ཅན་མཆོག་དམན་མང་པོའི་དོན་དག་བྱེད་པའི་དོན་དུ་སྤྲུལ་པ་བསྟན་པ་ཡིན། སངས་རྒྱས་
སྤྲུལ་པའི་སྐུ་དེས་བྱང་ཆུབ་སེམས་དཔའ། ཉན་ཐོས། རང་སངས་རྒྱས། སེམས་ཅན་གྱི་གཟུགས་
དང་གཟིངས་དང་ཟམ་པ་ལ་སོགས་པའི་གཟུགས་སྣ་ཚོགས་དང་། སྙན་དང་མི་སྙན། རྙེད་དང་མི་
རྙེད། དགྲ་དང་གཉེན་ལ་སོགས་པའི་རྣམ་པ་དང་། གདུལ་བྱའི་མོས་པ་དང་དགོས་པ་དང་བསྟུན་
པའི་ཆོས་ཀྱང་སྣ་ཚོགས་པ་སྟོན་པར་མཛད། ཆོས་དཀོན་མཆོག་ནི་ཐེག་པ་ཆེན་པོའི་ཆོས་རེད། དེ་
ལ་ལུང་གི་ཆོས་དང་། རྟོགས་པའི་ཆོས་ཟེར་བ་གཉིས་ཡོད་རེད། ལུང་གི་ཆོས་དེ་གོ་བདེ་བོ་བྱས་ན།
སྔོན་མ་དང་པོ་སངས་རྒྱས་ཀྱི་གསུང་རེད། དེ་ནས་བྱང་ཆུབ་སེམས་དཔའ་རྣམས་ཀྱི་ཐུགས་རྒྱུད་ན་
བཞུགས་པ་ད་ལྟ་གླེགས་བམ་གྱི་ཐོག་ལ་ཡོད་པ་དེ་རྣམས་ཡིན། རྟོགས་པའི་ཆོས་ཟེར་བ་དེ་འགོག་
ལམ་གཉིས་ལ་ཟེར་གྱི་ཡོད་རེད། འགོག་པ་ཟེར་ན་བྱང་ཆུབ་སེམས་དཔའ་འཕགས་པ་རྣམས་ཀྱི་

་
སེམས་ཀྱི་གནས་ལུགས་ལམ་གྱི་སྟོབས་ཀྱིས་དྲི་མ་ལས་གྲོལ་བ་དེ་ལ་འགོག་པའི་བདེན་པ་ཟེར་
གྱི་ཡོད་རེད། ལམ་ཟེར་ན་ཉོན་མོངས་སྤོང་བའི་གཉེན་པོ་བྱང་སེམས་འཕགས་པའི་ཐུགས་རྒྱུད་ན་
ཡོད་པའི་ཤེས་རབ་དང་སྙིང་རྗེ་ལ་སོགས་པ་ལམ་གྱི་བདེན་པ་ལ་ཟེར། དགེ་འདུན་དཀོན་མཆོག་
ནི་ས་བཅུ་ལ་གནས་པའི་བྱང་སེམས་འཕགས་པ་རྣམས་ཡིན། དེ་དག་ཐམས་ཅད་སྐྱབས་གནས་
ཡིན་བསམ། དཀོན་མཆོག་གསུམ་པོ་ཚང་མ་ང་ཚོའི་སྐྱབས་གནས་རེད། ཚང་མ་ལ་སྐྱབས་སུ་འགྲོ་
དགོས་རེད། ཡིན་ནའང་ཤཱཀྱ་ཐུབ་པ་ལྟ་བུ་གཅིག་ལ་སྐྱབས་ཞུས་ན་སངས་རྒྱས་ཐམས་ཅད་ལ་
སྐྱབས་ཞུ་འགྲོ་གི་རེད། རྒྱུ་མཚན་ཤེས་ན་གཅིག་ལ་སྐྱབས་ཞུས་པ་དང་ཚང་མ་ལ་ཞུས་པ་ལ་ཁྱད་
པར་ཡོད་མ་རེད། འོ་ན་སངས་རྒྱས་ག་ཚོད་ཡོད་རེད། སངས་རྒྱས་ཚང་མ་ལ་སྐྱབས་སུ་འགྲོ་
དགོས་ཀྱི་ཡོད་རེད་དམ་ཞེས་དྲིས་ན། སངས་རྒྱས་ལ་གྲངས་ཀྱི་མཐའ་ཡོད་མ་རེད། སྤྱིར་མཐའ་
མེད་པ་ལ་མང་པོ་ཡོད་རེད། ནམ་མཁའ་ལ་མཐའ་མེད། སེམས་ཅན་ལ་མཐའ་མེད། སངས་རྒྱས་
ལ་མཐའ་མེད། ཆོས་ལ་མཐའ་མེད། དགེ་འདུན་ལ་མཐའ་མེད། འོ་ན་དཀོན་མཆོག་གསུམ་ཁོ་ན་
ལ་སྐྱབས་ཞུ་དགོས་པའི་རྒྱུ་མཚན་གང་ཡིན་ཟེར་ན། དཔེར་ན་ང་ཚོ་ལ་ཁྲིམས་འགལ་ཆེན་པོ་བྱུང་
སྐབས་དེའི་འཇིགས་སྐྲག་དང། དཀའ་ངལ་ང་རང་ཚོ་སོ་སོས་སེལ་མ་ཐུབ་ན་མི་གཞན་ཞིག་ལ་རོགས་
པའམ་སྐྱབས་ཞུ་དགོས་ཀྱི་ཡོད་རེད། སྐྱབས་ཞུ་ས་དེ་ཤེས་ཡོན་ཡོད་མཁན། རོགས་པ་བྱེད་འདོད་
ཡོད་མཁན། ནུས་པ་ཡོད་མཁན་ཏེ་ཁྱད་ཆོས་གསུམ་ཚང་དགོས་ཀྱི་རེད། དཔེ་དེ་བཞིན་དུ་སངས་
རྒྱས་དང་བྱང་ཆུབ་སེམས་དཔའ་དེ་ཚོ་ལ་མཁྱེན་པ་དང༌། ནུས་པ་དང། བརྩེ་བ་གསུམ་ག་ཡོད་པ་
ཡིན་པ་དང། གཞན་དག་ལ་ཡོན་ཏན་དེ་དག་མེད་པས་དཀོན་མཆོག་གསུམ་ལ་སྐྱབས་སུ་འགྲོ་
དགོས་རེད། དྲི་བ་དེའི་ལན་འཕགས་པ་ཐོགས་མེད་ཀྱིས་འདི་འདྲ་གསུངས་ཡོད།
་སྐྱབས་ཡུལ་ལ་ཡོན་ཏན་བཞི་ཡོད་དགོས། གཅིག་སོ་སོ་འཇིགས་སྐྲག་ལས་གྲོལ་ཚར་བ་
དགོས་ཀྱི་རེད་གསུངས་པ་རེད། སོ་སོ་འཇིགས་སྐྲག་གི་ནང་ལ་ཡོད་པ་ཡིན་ན་དཔེར་ན་ཆུས་ཁྱེར་
སོང་ན་ལག་པས་ལག་པ་འཛིན་སྡོད་པ་དང་འདྲ་བར་གཞན་འཇིགས་པ་ལས་སྐྱོབ་ཐུབ་ཀྱི་མ་རེད།

ཡོན་ཏན་གཉིས་པ་ནི་སེམས་ཅན་རྣམས་འཇིགས་སྐྲག་ལས་སྒྲོལ་བའི་ཐབས་ལ་མཁས་པ་ཡིན་པ།
གསུམ་པ་སྙིང་རྗེ་ཡོད་པ། བཞི་པ་ནི་རྔན་པ་སྤྲད་མི་དགོས་པ་དེ་རེད། དཔེར་ན་གླ་རྔན་སྤྲད་ནས་
རོགས་པ་བྱེད་དགོས་ཀྱི་ཡོད་ན་རོགས་པ་བྱེད་ཁག་པོ་ཆགས་ཀྱི་ཡོད་རེད། སངས་རྒྱས་དང་བྱང་
ཆུབ་སེམས་དཔའ་ཚོས་ཕར་གུས་ཞབས་ཞུ་ནའང་རོགས་པ་བྱེད་ཀྱི་རེད། ཕར་གནོད་པ་བྱེད་ནའང་
རོགས་པ་བྱེད་ཀྱི་ཡོད་རེད། ཕར་གང་ཡང་མ་བྱས་ནའང་རོགས་པ་བྱེད་ཀྱི་རེད། ཡོན་ཏན་བཞི་པོ་
དེ་དག་དཀོན་མཆོག་གསུམ་ཁོ་ན་ལ་ཚང་བ་ཡིན་པས་དཀོན་མཆོག་གསུམ་ཁོ་ན་སྐྱབས་ཡུལ་ཡིན་
གསུངས་པ་རེད།
ཇི་ལྟར་སྐྱབས་སུ་འགྲོ་བའི་ཚུལ་བཤད་པ་ནི། གསུམ་པ་སྐྱབས་སུ་འགྲོ་སྟངས་ནི། སངས་
རྒྱས་ལ་སྟོན་པར་འཛིན། ཆོས་ལ་ཐར་པ་ཐོབ་པར་བྱེད་པའི་ལམ་ཡིན་བསམ། དགེ་འདུན་རྣམས་
ལམ་སྒྲུབ་པའི་གྲོགས་པོ་ཡིན་བསམ་པ་ལ་སྐྱབས་འགྲོ་ཟེར་གྱི་ཡོད་རེད། སྐྱབས་འགྲོ་དེ་གཙོ་བོ་
སེམས་ཀྱི་སྟེང་ལ་འཇོག་གི་ཡོད་རེད། སྐྱབས་སུ་མཆིའོ་ཞེས་ངག་གིས་བརྗོད་པ་དེ་ངག་གི་སྐྱབས་
འགྲོ་ཡིན། གང་འདྲ་ཞིག་བྱས་ན་དཀོན་མཆོག་གསུམ་ལ་སྐྱབས་འགྲོ་ཚད་ལྡན་ཞིག་བྱེད་ཐུབ་ཀྱི་
རེད་ཟེར་ན། འཕགས་པ་ཐོགས་མེད་ཀྱིས་དེ་ལ་ཁྱད་ཆོས་བཞི་ཚང་དགོས་ཀྱི་རེད་གསུངས། དེ་
ཡང་དང་པོ་དཀོན་མཆོག་གསུམ་གྱི་ཡོན་ཏན་ཡག་པོ་ཤེས་དགོས། གཉིས་པ་དཀོན་མཆོག་གསུམ་གྱི་
ནང་ཚན་གྱི་ཁྱད་པར་དེ་ཚོ་ཤེས་དགོས། གསུམ་པ་ག་རེ་ཁས་བླངས་ན་སྐྱབས་འགྲོར་འགྱུར་གྱི་
ཡོད་པ་ཤེས་དགོས། བཞི་པ་ནི་གཞན་དུ་མི་སྨྲ་བའི་སྐྱབས་སུ་འགྲོ་བ་དེ་ཡིན། དེའི་དོན་དག་ནི། །
ཆོས་ལུགས་གཞན་དག་གི་དཀོན་མཆོག་དང་ནང་པ་སངས་རྒྱས་པའི་དཀོན་མཆོག་གསུམ་གྱི་ཁྱད་
པར་ཤེས་པར་བྱས་ནས། སངས་རྒྱས་པའི་དཀོན་མཆོག་གསུམ་ཁོ་ན་ལ་སྐྱབས་སུ་འགྲོ་དགོས་
ཞེས་པའི་དོན་ཡིན། །
མཆོག་གསུམ་གྱི་ཡོན་ཏན་གཞན་ལས་ཁྱད་པར་དུ་འཕགས་པའི་ཚུལ་བཤད་པ། དེ་ལས་
དང་པོ་དཀོན་མཆོག་གསུམ་གྱི་ཡོན་ཏན་ཤེས་པ་དེ་གནས་སྐབས་ཐམས་ཅད་དུ་གལ་ཆེན་པོ་ཡིན་

པས་ཡོན་ཏན་གྱི་སྐོར་ཅུང་ཟད་ཞུ་རྒྱུ་ཡིན། སངས་རྒྱས་ཟེར་བ་དེ་སྐྱོན་རྩ་བ་ནས་མེད་མཁན། ཡོན་
ཏན་ཚང་མ་ཡོད་མཁན། ཁྱད་པར་དུ་གཞན་ལ་ཆོས་སྟོན་དུས་ནོར་འཁྲུལ་རྩ་བ་ནས་མི་བྱེད་མཁན།
མདོར་བསྡུས་ན་དེ་ཚོ་སངས་རྒྱས་ཀྱི་ཡོན་ཏན་ཡིན་ནོ། ་།ད་གསུང་གི་ཡོན་ཏན་བཤད་ཀྱི་ཡིན།
སངས་རྒྱས་ཀྱི་གསུང་གཅིག་གི་གདུལ་བྱ་སྣ་ཚོགས་ལ་ཁྱབ་པར་བྱེད་པ་སོགས་ཡན་ལག་ལྔ་དང་།
འཇམ་པ་དང་། ཡིད་དུ་འོང་བ་དང་། རྒྱང་རིང་དུ་གྲགས་པ་ལ་སོགས་པ་ཡན་ལག་དྲུག་ཅུ་དང་
ལྡན་པས་ཚད་མེད་པའི་འཇིག་རྟེན་གྱི་ཁམས་སུ་དམ་པའི་ཆོས་གོ་བར་མཛད། དེར་མ་ཟད་ཆོས་
ཉན་མཁན་ག་ཚོད་ཡོད་ནའང་། དེ་དག་གི་སྐད་ཀྱི་ཐོག་ནས་གསུང་གི་ཡོད་རེད། གཞན་ཡང་
སངས་རྒྱས་ཀྱི་གསུང་གཅིག་ལ་སྐད་མི་འདྲ་བ་མང་པོའི་ཐོག་ནས་བརྗོད་བྱ་ཡང་མཐོ་རིས་ཀྱི་
ལམ་དང་ཐེག་པ་གསུམ་གྱི་ལམ་སོ་སོར་གོ་ཐུབ་ཀྱི་ཡོད་རེད། དཔེར་ན་སངས་རྒྱས་ཀྱིས་ཆོས་གཅིག་
གསུངས་དུས་གདུལ་བྱ་མི་འདྲ་བ་གསུམ་གྱིས་མདོ་མི་འདྲ་བ་གསུམ་གོ་སོང་བ་ད་ལྟ་བཀའ་
འགྱུར་གྱི་ནང་ལ་ཡོད་པ་ལྟ་བུ་རེད། སངས་རྒྱས་ཀྱི་ཐུགས་ལ་ཟག་མེད་ཀྱི་ཆོས་སྡེ་ཚན་ཉེར་གཅིག་
གི་ཡོན་ཏན་ཡོད་རེད། དེའི་ནང་ནས་མཁྱེན་པ་དང་སྙིང་རྗེ་གཉིས་ཞུས་ན། དང་པོ་མཁྱེན་པས་
ཤེས་བྱ་ཐམས་ཅད་ད་ལྟ་ང་ཚོས་མདུན་ན་ཡོད་པའི་ཅ་ལག་ལ་ལྟ་བ་ནང་བཞིན་མངོན་སུམ་དུ་
དུས་ཚོད་གཅིག་གི་ཐོག་ཏུ་གཟིགས་ཀྱི་ཡོད་རེད་ལ། ཆོས་ཐམས་ཅད་ཀྱི་གནས་ལུགས་ཀྱང་མངོན་
སུམ་དུ་གཟིགས་ཀྱི་ཡོད་རེད། སངས་རྒྱས་མ་ཡིན་པ་ཐམས་ཅད་ཀྱི་ཤེས་བྱ་དེ་ཆེ། མཁྱེན་པ་དེ་
ཆུང་བསྡད་ཡོད་རེད། སངས་རྒྱས་ལ་ཤེས་བྱ་མཁྱེན་དགོས་པ་དང་མཁྱེན་པ་གཉིས་ཆེ་ཆུང་མེད་
པར་འགྲིགས་བསྡད་ཡོད་རེད། འཇིག་རྟེན་པའི་ལྷ་ལ་སོགས་པ་ཕར་བཞག་ས་བཅུ་པའི་བྱང་ཆུབ་
སེམས་དཔས་ཀྱང་ཤེས་བྱ་ཐམས་ཅད་གཟིགས་ཡོད་མ་རེད་ལ། ཤེས་བྱ་ཐམས་ཅད་ཀྱི་གནས་ལུགས་
ཀྱང་མཁྱེན་ཡོད་མ་རེད། སངས་རྒྱས་ལ་ལྟོས་ན་དེས་གཟིགས་པ་དེ་ཤེས་བྱའི་ཕྱོགས་གཅིག་ཙམ་
རེད། ཐམས་ཅད་མཁྱེན་པའི་ཡེ་ཤེས་མངའ་བའི་རྒྱུ་མཚན་དེས་སངས་རྒྱས་དེ་ཉིད་ལྷ་དང་བཅས་
པའི་འགྲོ་བ་ཐམས་ཅད་ཀྱི་སྟོན་པར་གྱུར་པ་ཡིན། གཉིས་པ་སྙིང་རྗེ་ནི། མཐའ་ཡས་པའི་སེམས་

ཅན་ཐམས་ཅད་སྲིད་ཞིའི་འཇིགས་པ་ལས་སྒྲོལ་བར་བཞེད་པའི་སྙིང་རྗེ་བསྐལ་པ་གྲངས་མེད་པ་
དུ་མར་གོམས་ནས་ཐུགས་ཉིད་སྙིང་རྗེའི་རང་བཞིན་དུ་གྱུར་ཏེ་སེམས་ཅན་ཐམས་ཅད་ལ་དུས་
རྟག་ཏུ་གཟིགས་ཀྱི་ཡོད་རེད། མདོར་ན་སངས་རྒྱས་ཀྱི་ཡོན་ཏན་ལ་ཚད་མེད། ཚད་མེད་པའི་རྒྱུ་
མཚན་གྱིས་སངས་རྒྱས་ཀྱི་ཡོན་ཏན་ནི་ག་ཚོད་བཤད་ནའང་རྫོགས་རྒྱུ་ཡོད་མ་རེད་ལ་ཉུང་དུ་འགྲོ་
རྒྱུ་ཡང་ཡོད་མ་རེད། དོན་གཉིས་པ་རྒྱུའི་སྐོར་བཤད་ན། དེ་ལྟ་བུའི་སངས་རྒྱས་ཀྱི་ཡོན་ཏན་དེ་
དག་གི་རྩ་བ་སྙིང་རྗེ་དང། རྒྱུ་བྱང་ཆུབ་ཀྱི་སེམས་དང་། མཐར་ཕྱིན་པའི་རྐྱེན་སྦྱིན་པ་དང་ཚུལ་
ཁྲིམས་ལ་སོགས་པའི་ཐབས་རྣམས་ཡིན། དེ་ལྟ་བུའི་སེམས་ཅན་ལ་ཕན་བདེ་སྒྲུབ་འདོད་ཀྱི་བསམ་པ་
དང་ཚད་མེད་པའི་སྤྱོད་པ་ཡུན་རིང་པོར་གོམས་པར་བྱས་པ་ལས་མཐར་ཐུག་གི་གྲུབ་འབྲས་འདི་
བྱུང་བ་རེད། དེས་ན་སངས་རྒྱས་ཀྱི་རྒྱུ་ཡང་ཕུན་སུམ་ཚོགས་པ་ཡིན། གསུམ་པ་ཕྲིན་ལས་ཕུན་
སུམ་ཚོགས་པ་ཞུ་རྒྱུ་ཡིན། ཕྲིན་ལས་ཟེར་ན་སངས་རྒྱས་ཀྱི་མཛད་པ་རེད། སངས་རྒྱས་རང་དོན་
གྲུབ་ཚར་བ་ཡིན་པས་རང་དོན་སྒྲུབ་པའི་ལས་ཀ་གང་ཡང་ཡོད་མ་རེད། ག་རེ་གནང་བ་དེ་ཐམས་
ཅད་གཞན་དོན་རེད། ཕྲིན་ལས་དེ་ལ་དབྱེ་བ་མང་པོ་ཡོད། དང་པོ་ཕྲིན་ལས་སྣ་ཚོགས་པ་ཞེས་པ་
སེམས་ཅན་འདུལ་བའི་ཕྲིན་ལས་མི་འདྲ་བ་སྒོ་མང་པོ་ཞིག་གནང་གི་ཡོད་པའི་དོན་རེད། གཙོ་བོ་
ཆོས་གསུང་རྒྱུ་དེ་རེད། ཡིན་ནའང་ཕྲིན་ལས་གཞན་ཡང་མང་པོ་གནང་གི་ཡོད་རེད། སངས་རྒྱས་
ཀྱིས་དུས་ཚོད་ཐུང་ངུ་ཞིག་གི་ཐོག་ལ་མཛད་པ་མི་འདྲ་བ་ཇི་ཙམ་གནང་བའི་གྲངས་ཚད་དེ་འཛམ་
བུ་གླིང་གི་ས་ཡི་རྡུལ་ཕྲན་ལ་ཡང་ཡོད་མ་རེད་ཅེས་དབུ་མ་འཇུག་པ་ལས་གསུངས་ཡོད། །
གཉིས་པ་ཁྱབ་པ་ཞེས་པ་གདུལ་བྱ་གང་དུ་ཡོད་ནའང་དེ་དག་ཐམས་ཅད་དུ་ཕྲིན་ལས་ཀྱིས་
ཁྱབ་པའི་དོན་རེད། གསུམ་པ་ལྷུན་གྱིས་གྲུབ་པ་ཞེས་པ་སངས་རྒྱས་ཀྱི་འཕྲིན་ལས་ནི་འདི་འདྲ་
ཞིག་བྱ་སྙམ་པའི་རྣམ་རྟོག་དང་འབད་རྩོལ་མི་དགོས་པར་ངང་གིས་འཇུག་ཅིང་སྒྲུབ་པར་མཛད་
པའི་དོན་ཡིན། བཞི་པ་དུས་ལས་མི་ཡོལ་བ་ཞེས་པ་དགོས་པའི་དུས་ལ་ལེགས་པར་གནང་ཐུབ་
ཀྱི་རེད། དུས་ཚོད་སྔ་དྲགས་པ་དང་ཕྱིས་དྲགས་པའི་སྐྱོན་ཡོད་མ་རེད། ལྔ་པ་བར་ཆད་པ་མེད་པ་

ཞེས་པ་བར་མཚམས་མེད་པ། གུང་གསེང་མེད་པར་མུ་མཐུད་ནས་ཕྲིན་ལས་གནང་གི་ཡོད་པའི་
དོན་རེད། །
དྲུག་པ་རྒྱུན་མི་ཆད་པ་ཞེས་པ་འཁོར་བ་འདི་ཇི་སྲིད་གནས་ཀྱི་བར་ཕྲིན་ལས་འཇུག་པའི་
དོན་རེད། སེམས་ཅན་ཐམས་ཅད་སངས་མ་རྒྱས་ཀྱི་བར་དུ་ཕྲིན་ལས་རྫོགས་པའི་སྐབས་ཡོད་མ་
རེད། སེམས་ཅན་ལ་རྫོགས་པའི་དུས་སྐབས་ཡོད་མ་རེད། དེས་ན་སངས་རྒྱས་ཀྱི་ཕྲིན་ལས་ནི་
མེད་པའི་དུས་སྐབས་རྩ་བ་ནས་མི་སྲིད་པ་རེད། དེ་ནས་དོན་ཚན་བཞི་པ་ལ། སངས་རྒྱས་ཀྱི་ཕྲིན་
ལས་དེས་སེམས་ཅན་ལ་ཕན་ཐོགས་ཅི་ཙམ་ཡོད་པའི་སྐོར་ཞུས་ན། གཞན་དོན་འབའ་ཞིག་མཛད་
པ་སངས་རྒྱས་ཀྱི་ཕྲིན་ལས་ཀྱི་ཁྱད་ཆོས་རེད། སངས་རྒྱས་ཀྱིས་དབུགས་གཏོང་རྔུབ་དང་སྤྱོད་ལམ་
བཞི་པོ་རེ་རེས་ཀྱང་སེམས་ཅན་རྣམས་ལ་ཕན་པ་གནང་གི་ཡོད་རེད། སངས་རྒྱས་ཀྱི་སྐུ་ལས་འོད་
ཟེར་གཅིག་སྤྲོས་པ་དང། ཆོས་ཐུན་རེ་གསུངས་པས་སེམས་ཅན་འབུམ་ཕྲག་མང་པོ་མཐོ་རིས་གཉིས་
དང་། རྒྱུན་དུ་ཞུགས་པ་སོགས་པ་བཞི་དང་ཐེག་པ་ཆེན་པོའི་ལམ་ལ་འགོད་པར་མཛད། སངས་
རྒྱས་མྱ་ངན་ལས་འདས་པའི་ཚུལ་བསྟན་པའི་རྗེས་སུའང་སངས་རྒྱས་ཀྱི་སྐུ་གཟུགས་དང་། རིང་
བསྲེལ་དང་མཆོད་རྟེན་དང་། གང་དུ་མཛད་པ་བསྟན་པའི་གནས་རྣམས་ཀྱིས་ཀྱང་གདུལ་བྱ་ལ་ཐར་
པའི་ས་བོན་བསྐྲུན་པ་དང་། ཁྱད་པར་དུ་གསུང་རབ་ཀྱིས་ཐར་པའི་ལམ་སྟོན་པའི་དོན་ཆེ་བ་མཛད།
དཔེར་ན་སངས་རྒྱས་ཀྱི་སྐུ་འདྲ་ཡིན་ན། དེ་ལ་ཆོས་ཤེས་མཁན་གཅིག་གིས་སེམས་བསྐྱེད་དང་དད་
པ་བྱས་ཏེ་མཇལ་བ་དང་ཕྱག་འཚལ་བ་ལ་སོགས་པ་བྱས་ན་བསོད་ནམས་ཡོད་པ་བཤད་མ་
དགོས་པ་རེད། ཆོས་གང་ཡང་མ་ཤེས་ནའང་མཇལ་འདོད་མེད་པར་སངས་རྒྱས་ཀྱི་སྐུ་མཇལ་བ་
དང༌། མཆོད་རྟེན་སྐོར་འདོད་མེད་པར་སྐོར་བ་ཐེབས་སོང་ནའང་སངས་རྒྱས་རྣམས་བསོད་ནམས་
ཀྱི་ཞིང་བླ་ན་མེད་པ་ཡིན་ཞིང་། དེ་རྣམས་ལ་འབྲེལ་བ་བྱུང་བའི་རྒྱུ་མཚན་དེས་དེ་རྣམས་མཐར་
ཐུག་ངེས་པར་འཚང་རྒྱ་བའི་ཁྱབ་པ་ཡོད་རེད།
ད་ཆོས་ཀྱི་ཡོན་ཏན་གྱི་སྐོར་ཞུ་རྒྱུ་ཡིན། སེམས་ཅན་ཚང་མས་ལས་ཀ་རེ་བྱེད་ཀྱི་ཡོད་རེད།

དེའི་དམིགས་ཡུལ་ནི་བདེ་བ་ཐོབ་པ་དང་། སྡུག་བསྔལ་མེད་པ་བྱ་རྒྱུ་རེད། དམིགས་ཡུལ་ཆ་ཚང་
བ་སྒྲུབ་མཁན་དེ་ཆོས་ཀྱིས་འགྲུབ་ཀྱི་རེད། དེ་གཞན་གྱིས་འགྲུབ་ཐུབ་ཀྱི་མ་རེད། དམ་པའི་ཆོས་
ནི་སྡུག་བསྔལ་ཐམས་ཅད་མེད་པར་བྱེད་པའི་སྨན། བདེ་བ་ཐམས་ཅད་ཀྱི་འབྱུང་གནས་ཡིན་ཞེས་
ཞི་བ་ལྷས་གསུངས་པ་རེད། དེ་ཐེག་པ་ཆེ་ཆུང་གི་ཆོས་ཚང་མའི་དགོངས་དོན་གཅིག་པ་ཡིན་པ་
རེད། ཁྱད་པར་དུ་ཐེག་པ་ཆེན་པོའི་ཆོས་ནི་ཡོན་ཏན་བསམ་གྱིས་མི་ཁྱབ་པ་སངས་རྒྱས་ཀྱི་གོ་འཕང་
སྒྲུབ་མཁན་ལ་ཞུ་གི་ཡོད་རེད། དེས་ན་འབྲས་བུའི་ཐོག་ནས་བསམ་བློ་བཏང་ན་ཡོན་ཏན་ཆེན་པོ་
ཡིན་པ་དེས་རྟོགས་ཐུབ་ཀྱི་ཡོད་རེད། ཐེག་པ་ཆེན་པོའི་ཆོས་དེ་ལ་བསྡུས་བསྡུས་ཤིག་བྱས་ནས་
བཤད་ན། ཐབས་དང་ཤེས་རབ་གཉིས་ཡོད་རེད། ཐབས་ཞེས་པ་ནི་སྙིང་རྗེའི་སྒོ་ནས་གཞན་དོན་
བྱེད་པ་དཔེར་ན་སྦྱིན་པ་གཏོང་བ་ལྟ་བུ་རེད། ཤེས་རབ་ཟེར་ན་གནས་ལུགས་རྟོགས་པའི་ཤེས་
རབ་རེད། ཐབས་ལ་སངས་རྒྱས་ཀྱི་ཡོན་ཏན་བསྐྱེད་པའི་ནུས་པ་ཡོད་རེད། ཤེས་རབ་ལ་སྐྱོན་མ་
ལུས་པ་སྤོང་བའི་ནུས་པ་ཡོད་རེད། ཐབས་ཀྱི་ནང་ཚན་སྙིང་རྗེ། བྱམས་པ། སྦྱིན་པ་གཏོང་བ་དེ་ཚོ་
ལ་ཕན་ཡོན་མང་པོ་ཡོད་གསུང་གི་ཡོད་རེད། དེ་ཚོའི་ཕན་ཡོན་ཚང་མའང་ཆོས་ཀྱི་ཡོན་ཏན་རེད།
ད་དགེ་འདུན་གྱི་ཡོན་ཏན་ཞུ་རྒྱུ་ཡིན། ཐེག་པ་ཆེ་ཆུང་གི་དགེ་འདུན་ཚང་མ་བསླབ་པ་གསུམ་ལ་
གནས་པ་ཡིན་པས་མདོའི་ནང་ལ་ལེགས་པར་བཞུགས་པ་དང་རིག་པར་བཞུགས་པ་ལ་སོགས་
པའི་ཡོན་ཏན་རྣམས་ཡོད་པ་ཡིན། དེ་ཡི་དབང་གིས་སེམས་ཅན་གཞན་དག་གིས་ཕྱག་འཚལ་བའི་
འོས་དང་། མཆོད་པ་ཕུལ་བའི་འོས་ཡིན་པ་སོགས་ཀྱང་མདོ་ལས་གསུངས་པ་རེད། ཁྱད་པར་དུ་
བྱང་ཆུབ་སེམས་དཔའ་འཕགས་པ་དེ་ཚོ་ལ་ཡོན་ཏན་བསམ་གྱིས་མི་ཁྱབ་པ་ཡོད་རེད། དཔེར་ན་
ས་དང་པོ་ཐོབ་དུས་ཡོན་ཏན་མང་པོའི་མཛོད་བརྙེས་ཚར་ཡོད་རེད། ཉོན་མོངས་པ་དང་སྡུག་བསྔལ་
ཡོད་མ་རེད་ལ་འཇིགས་སྐྲག་ཀྱང་ཡོད་མ་རེད། བྱང་ཆུབ་སེམས་དཔའ་དེ་ཚོས་ད་དུང་ཡང་དམིགས་
ཡུལ་ཆ་ཚང་བ་འགྲུབ་མེད་པ་ཡིན་པས་སངས་རྒྱས་བསྒྲུབ་པ་ལ་ཕྱག་ལས་མང་པོ་གནང་དགོས་
ཀྱི་ཡོད་རེད། ཕྱག་ལས་གལ་ཆེ་བ་ནི་སོ་སོས་ཚོགས་གསོག་རྒྱུ་དང། སེམས་ཅན་གྱི་དོན་བྱེད་རྒྱུ་

གཉིས་རེད། དེ་གཉིས་ཀ་ལ་ཡང་དཀའ་ངལ་གང་ཡང་ཡོད་མ་རེད། དཔེར་ན་ས་དང་པོའི་བྱང་
སེམས་ཀྱིས་དུས་གཅིག་གི་ཐོག་ལ་གཟུགས་པོ་བརྒྱ་སྤྲུལ་ཐུབ་པ་དང་། གཉིས་པས་སྟོང། གསུམ་
པས་ཁྲི་ལ་སོགས་གཟུགས་པོ་མང་པོས་སངས་རྒྱས་མང་པོའི་སྐུ་མདུན་ལ་ཆོས་ཐོས་བསམ་བྱེད།
སངས་རྒྱས་དེ་ཚོ་ལ་མཆོད་པ་ཕུལ། དཔེར་ན་ཟང་ཟིང་གི་མཆོད་པ་ཕུལ་དགོས་ན། ཁོང་སྦྱིན་པའི་
ཕ་རོལ་ཏུ་ཕྱིན་པ་ཡིན་པས་དཔལ་འབྱོར་ཆེན་པོ་ཡོད་རེད། ཐོགས་པ་ཡོད་མ་རེད། དེར་མ་ཟད་
ཏིང་ངེ་འཛིན་གྱི་སྟོབས་ཀྱིས་སྤྲུལ་ནས་མཆོད་པ་མང་པོ་དབུལ་གྱི་ཡོད་རེད། དཔེར་ན་བྱང་ཆུབ་
སེམས་དཔའ་གཅིག་གིས་སངས་རྒྱས་འཁོར་དང་བཅས་པ་གདན་འདྲེན་ཞུ་སྐབས་གདུགས་དང་།
རྒྱལ་མཚན། བཞུགས་སའི་ཁང་པ། བཞུགས་གདན། ཞལ་ལག་གི་སྣོད། ཞལ་ལག། དབུལ་བྱའི་
ཆོས་གོས་ལ་སོགས་པ་ཚང་མ་ཏིང་ངེ་འཛིན་གྱི་སྟོབས་ཀྱིས་སྤྲུལ་ནས་རྒྱ་ཆེན་པོ་དེ་འདྲ་དབུལ་
ཐུབ་ཀྱི་ཡོད་རེད། མཆོད་རྫས་དེ་རྣམས་རྒྱུ་ལས་ཉོན་གྱི་བདག་འབྲས་མ་ཡིན་པར་རྒྱུ་ཏིང་ངེ་འཛིན་
ལས་བྱུང་བས་བླ་ན་མེད་པའི་མཆོད་པ་རེད། ཡང་དཔེར་ན་དངོས་སུ་བཤམས་པའམ་ཏིང་ངེ་འཛིན་
གྱིས་སྤྲུལ་པའི་མེ་ཏོག་དབུལ་བའི་ཚེ་མེ་ཏོག་ཁ་ཤས་ནམ་མཁའ་ལ་བླ་བྲེ། ཁ་ཤས་ཁང་བཟང༌།
ཁ་ཤས་གདུགས་དང་རྒྱལ་མཚན་དང་། མེ་ཏོག་ཁ་ཤས་ཀྱིས་མེ་ཏོག་གི་ཕྲེང་བར་གྱུར་པ་སྐུའི་
རྒྱན་དུ་ཕུལ། ཁ་ཤས་སིལ་མ་བྱས་ཏེ་ས་གཞི་ཁྱབ་པར་བཀྲམས། དེ་འདྲ་བ་ནམ་མཁའ་གང་བ་
བཟོས་ནས་དབུལ། དེ་བཞིན་དུ་བདུག་སྤོས། མར་མེ་དང་ཞལ་ཟས་སོགས་མཆོད་རྫས་དུ་མ་
དབུལ་གྱིན་ཡོད། དེའི་རྒྱུ་མཚན་ཆེ་ཆུང་དང། མང་ཉུང་ཟེར་བ་རྣམས་སེམས་ཀྱིས་བཟོས་བཞག་
པ་རེད་མ་གཏོགས་དོན་གྱི་སྟེང་དུ་བདེན་པར་གྲུབ་པ་མེད་པའི་གནས་ལུགས་དངོས་སུ་མཁྱེན་གྱི་
ཡོད་པས་ཆུང་ཆུང་ཆེན་པོ་དང༌། ཉུང་ཉུང་མང་པོར་བཟོ་ཐུབ་ཀྱི་ཡོད་རེད། དེར་མ་ཟད་དུས་ཚོད་
རིང་ཐུང་ཞེས་པའང་སེམས་ལ་སྣང་བ་ཙམ་ལས་དོན་གྱི་སྟེང་དུ་མེད་པ་དངོས་སུ་མཁྱེན་གྱི་ཡོད་
པས་ཡུན་རིང་པོ་བསྐལ་པ་མང་པོར་གསག་དགོས་པའི་ཚོགས་ཀྱང་དུས་ཚོད་ཐུང་ངུ་ལ་གསོག་ཐུབ།
ད་ལྟ་ང་ཚོས་དེ་འདྲ་དངོས་སུ་མི་ནུས་པས་མོས་པ་བྱས་ཏེ་བློ་སྦྱོང་དགོས་ཀྱི་ཡོད་སྟབས། དཔེར་ན་

མེ་ཏོག་འདྲ་པོ་གཅིག་བཤམས་ཏེ་སངས་རྒྱས་ལ་འབུལ་རྒྱུ་ཡིན་ན་དེ་དམན་པ་ཡིན་ཡང་བཟང་པོ་
ཡིན་བསམ། ཆུང་ཆུང་དང་ཉུང་ཉུང་རྣམས་མང་པོ་ཡིན་བསམ་པ་སོགས་དེ་འདྲའི་མོས་པ་བྱེད་
དགོས་ཀྱི་ཡོད་རེད། དེར་མ་ཟད་དཔེར་ན་མཎྜལ་གཅིག་ཕུལ་ན་དུས་རིང་པོ་བསྐལ་པ་མང་པོར་
གསག་དགོས་པའི་ཚོགས་རྣམས་ངས་མཎྜལ་གཅིག་གི་རིང་ལ་རྫོགས་པར་བྱ་དགོས་བསམས་ན་
ཡུན་རིང་པོའི་ཚོགས་རྫོགས་པས་ད་ལྟ་ནས་མོས་པ་བྱེད་དགོས་ཀྱི་ཡོད་རེད། ང་ཚོས་ད་ལྟ་ནས་
མོས་པ་དེ་འདྲ་བས་ཚོགས་བསགས་ནས་རྗེས་མ་ས་ཐོབ་ཡོང་དུས་དངོས་སུ་སྒྲུབ་ཐུབ་པ་ཡོང་གི་
ཡོད་རེད། བྱང་སེམས་འཕགས་པ་ས་མཐོ་བ་དེ་ཚོ་ལ་ནམ་མཁའ་མཛོད་ཀྱི་ཏིང་ངེ་འཛིན་ཡོད་
རེད། ཏིང་ངེ་འཛིན་དེ་བསྒོམ་ཡོང་དུས་ནམ་མཁའ་འདི་ལོངས་སྤྱོད་ཀྱི་མཛོད་དུ་འགྱུར་ཐུབ་ཀྱི་
ཡོད་རེད། ནམ་མཁའ་ལ་ཕྱག་གིས་བྱུགས་བྱུགས་འདྲ་པོ་རེ་རེ་བྱེད་དུས་ག་རེ་དགོས་ནའང་འབབ་
ཡོང་གི་རེད། བྱང་ཆུབ་སེམས་དཔའ་འཕགས་པས་སེམས་ཅན་གྱི་དོན་མཛད་སྟངས་ཀྱང་དེ་དང་
ཕྱོགས་མཚུངས་རེད། དཔེར་ན་དུས་ཚོད་གཅིག་གི་ཐོག་ལ་ལུས་འབུམ་ཕྲག་མང་པོ་སྤྲུལ་ནས་སེམས་
ཅན་མང་པོའི་དོན་གནང་གི་ཡོད་རེད། བྱང་ཆུབ་སེམས་དཔས་ཕྱོགས་མང་པོ་ནས་སེམས་ཅན་ཀྱི་
དོན་མཛད་ཀྱི་ཡོད་རེད་དེ་གཙོ་བོ་ནིགདུལ་བྱའི་སེམས་ཅན་རྣམས་ཐར་པ་དང་ཐམས་ཅད་མཁྱེན་
པའི་ལམ་ཤེས་པའི་ཆེད་དུ་ཆོས་བཤད་པ་དང་ཆོས་བྱེད་དུ་བཅུག་པ་རྣམས་རེད། བྱང་ཆུབ་སེམས་
དཔའ་འཕགས་པ་རྣམས་སངས་རྒྱས་ལས་ཆོས་མང་པོ་ཐོས་པ་དང་སངས་རྒྱས་ཀྱི་གསུང་གི་དོན་
རྣམས་སློབ་དཔོན་ལ་མ་བལྟོས་པར་རང་དབང་དུ་མཁྱེན་པས་ཆོས་མང་པོ་བཤད་རྒྱུ་ཡོད་རེད།
དུས་ཚོད་གཅིག་གི་སྟེང་དུ་སྐུ་གཟུགས་མང་པོ་སྤྲུལ། སྐུ་གཟུགས་རེ་རེས་དུས་ཚོད་གཅིག་གི་སྟེང་
དུ་ཆོས་འབུམ་ཕྲག་མང་པོ་གནང་ཐུབ་ཀྱི་ཡོད་རེད། ཡང་བྱང་ཆུབ་སེམས་དཔའ་ལ་འོད་ཟེར་མང་
པོ་ཡོད་རེད། འོད་ཟེར་གཅིག་སྤྲོས་པས་སེམས་ཅན་དུ་མའི་ངན་སོང་གི་སྡུག་བསྔལ་མེད་པར་
བྱེད། འོད་ཟེར་གཞན་གཅིག་སྤྲོས་ཏེ་སེམས་ཅན་རྣམས་ཀྱི་སེམས་དགེ་བ་ལ་བསྒྱུར་། དེ་དང་དེ་
འདྲ་བའི་འོད་ཟེར་གྱི་རིགས་མང་པོས་གཞན་དོན་མི་འདྲ་བ་མང་པོ་གནང་། དེ་ལ་སོགས་པ་བྱང་

ཆུབ་སེམས་དཔའི་མཛད་པ་ཕྲིན་ལས་བསམ་གྱིས་མི་ཁྱབ་པ་རེད། མདོར་བསྡུས་ནས་ཞུས་ན། སངས་
རྒྱས། ཆོས། དགེ་འདུན་གསུམ་ཀ་ལ་ཡོན་ཏན་བསམ་གྱིས་མི་ཁྱབ་པ་ཡོད་རེད། དེ་རིང་སྐྱབས་
འགྲོ་བྱེད་སྟངས་གཅིག་སློབ་ཀྱི་ཡིན། སོ་སོའི་ཁང་པ་རྣམས་གཙང་མ་བྱས། གྲ་འགྲིགས་ན་སངས་
རྒྱས་ཀྱི་སྐུ་འདྲ། སངས་རྒྱས་ཀྱི་གསུང་གླེགས་བམ་དང་མཆོད་རྟེན་རྣམས་བཤམས། དེ་ནས་དེའི་
མདུན་ན་སྡིག་པ་དང་མ་འདྲེས་པའི་མཆོད་པ་བཤམ་རྒྱུ་ཡོད་ན། ཆུ། མེ་ཏོག། སྤོས་སོགས་
བཤམས། སོ་སོ་སྟན་ཡག་པོ་གཅིག་གི་སྟེང་དུ་བསམ་གཏན་གྱི་སྤྱོད་ལམ་གྱིས་བསྡད། སེམས་
ལྷོད་ལྷོད་བྱས་ཏེ་ངལ་གསོ་བརྒྱབ། དེ་ནས་མདུན་གྱི་ནམ་མཁའ་ལ། སངས་རྒྱས་ལ་མཆོག་
དམན་ཡོད་མ་རེད་དེ་ད་ལྟའི་སྟོན་པ་དང་བསྟན་པའི་བདག་པོ་ཡིན་པས་ཤཱཀྱ་ཐུབ་པ་གཙོ་བོར་
བྱས། ཕྱོགས་བཅུ་ན་བཞུགས་པའི་སངས་རྒྱས་ཐམས་ཅད། བྱང་ཆུབ་སེམས་དཔའ་ཚང་མ་རང་
གི་མདུན་དུ་ལོང་བའི་མདུན་དུ་མིག་ལྡན་སྡོད་པ་ནང་བཞིན་དངོས་སུ་བཞུགས་ཡོད་བསམ། དེ་།
ཡང་གུ་དོག་པོ་མ་ཡིན་པ་སོ་སོའི་བཞུགས་ཁྲི་དང་མཆོད་རྫས་དང་། འཁོར་དང་བཅས་པ་གུ་ཡངས་པོ་
བྱས་ནས་བཞུགས་ཡོད་བསམ། སྐྱབས་སུ་འགྲོ་མཁན་རང་དང་གཡས་གཡོན་མདུན་རྒྱབ་རྣམས་
སུ་སེམས་ཅན་ཐམས་ཅད་མི་ཡི་རྣམ་པ་ཤ་སྟག་བྱས་ནས་བསྡད་ཡོད་བསམ། དེ་ནས་སྐྱབས་འགྲོའི་
ཚིག་དེ་ཚོ་སྐྱོར། བདག་དང་ཟེར་དུས་རང་དྲན་ཙམ་བྱས། འགྲོ་བ་སེམས་ཅན་ཟེར་དུས་སྐྱབས་སུ་
འགྲོ་མཁན་སེམས་ཅན་ཐམས་ཅད་དྲན་པ་བྱས། ཐེག་པ་ཆེན་པོའི་ལུགས་ལ་རང་དང་སེམས་ཅན་
ཐམས་ཅད་མཉམ་དུ་སྐྱབས་སུ་འགྲོ་དགོས་པས་དབྱིན་ཇིའི་འགྱུར་ནང་ངས་སྐྱབས་སུ་འགྲོ་ཟེར་
བ་ཡོད་ན་དེ་ང་ཚོས་ཞེས་བསྒྱུར་དགོས་ཀྱི་རེད། དེ་ཐེག་དམན་གྱི་ལུགས་སྲོལ་རེད། དུས་འདི་
ནས་བཟུང་སྟེ་ཇི་སྲིད་བྱང་ཆུབ་མ་ཐོབ་ཀྱི་བར་དུ་ཟེར་བ་དེས་དུས་ཚོད་བཤད་པ་རེད། ཐེག་དམན་
ཡིན་ན་མ་ཤིའི་བར་དུ་གསུང་གི་ཡོད་རེད། ཐེག་པ་ཆེན་པོས་སངས་རྒྱས་མ་ཐོབ་ཀྱི་བར་དུ་ཞེས་
སྐྱབས་སུ་འགྲོ་བའི་དུས་ཀྱི་ཁྱད་པར་སྟོན་པ་རེད། དེ་ནས་སངས་རྒྱས་ལ་སྐྱབས་སུ་མཆིའོ་ཟེར་
དུས་སངས་རྒྱས་ནི་སྟོན་པ་ཡིན་བསམ། ཆོས་ལ་སྐྱབས་སུ་མཆིའོ་ཟེར་དུས་ཆོས་དེ་ལམ་ཡིན་བསམ།
་

དགེ་འདུན་ལ་སྐྱབས་སུ་མཆིའོ་ཟེར་དུས་དགེ་འདུན་རྣམས་ལམ་གྱི་གྲོགས་པོ་ཡིན་བསམ། དཀོན་
མཆོག་གསུམ་ལ་མཁྱེན་བརྩེ་ནུས་གསུམ་གྱི་ཡོན་ཏན་དང་སྐྱབས་གནས་ཀྱི་མཚན་ཉིད་བཞི་ཚང་
བས་སྐྱབས་གནས་མི་བསླུ་བ་ནི་དཀོན་མཆོག་གསུམ་པོ་རང་ཡིན་བསམ། རང་དང་སེམས་ཅན་
ཐམས་ཅད་ལ་བཟོད་མི་ཐུབ་པའི་སྡུག་བསྔལ་དང་མཐའ་མེད་པའི་འཇིགས་སྐྲག་ཆེན་པོ་ཡོད་
པས་སྙིང་རྗེའི་ཡུལ་ནི་རང་དང་སེམས་ཅན་ཐམས་ཅད་ཡིན། འོན་ཀྱང་དེ་སྔ་ཕན་ཆད་དཀོན་མཆོག་
ལ་བློ་མ་ཁེལ། དཀོན་མཆོག་གི་དགོངས་པ་ལ་མོས་མཐུན་མ་ཞུས། སོ་སོ་རང་ངོས་ནས་ཐབས་
ཤེས་ཡོད་རྒུ་བྱས་ཏེ་དཀའ་ངལ་ཆེན་པོ་བརྒྱབ་བསྡད་པ་རེད། དེའི་རྐྱེན་པས་སྡུག་བསྔལ་རྐྱང་པ་
མིན་པ་གྲུབ་འབྲས་འདོད་བློ་ཁེངས་པ་གང་ཡང་མ་བྱུང་བ་རེད། རྒྱུ་མཚན་དེས་ན་ད་ནི་དཀོན་
མཆོག་གསུམ་ལ་སྐྱབས་སུ་འགྲོ་གི་ཡིན། ང་ཚོ་མཐོན་པོ་ལ་གཏོང། དམའ་ས་ལ་བཞག། སྐྱིད་པོ་
དང་སྡུག་པོ་གང་བྱུང་ནའང་འདྲ་དཀོན་མཆོག་གསུམ་མཁྱེན་བསམ་པའི་བློ་གཏད་བྱེད་དགོས་ཀྱི་
ཡོད་རེད། བློ་ཕྱོགས་རེ་མ་ཡིན་པ་བློ་ཚང་མ་གཏད་དགོས་རེད། བློ་ལིང་གིས་གཏད་ནས་སྐྱབས་
འགྲོ་བྱེད་དགོས་ཀྱི་རེད། རང་གི་ངོས་ནས་ཁྱེད་ཤེས་བློ་གཏད་དང་བཀའ་བཞིན་བསྒྲུབས་ན་ཐེག་
ཆེན་གྱི་སྐྱབས་ཡུལ་དཀོན་མཆོག་གི་ངོས་ནས་སྲིད་ཞི་གཉིས་ཀྱི་ཉེས་པ་ལས་སྐྱོབ་པའི་རྒྱུ་ཚོགས་
ཚང་ཞིང་གེགས་མེད་པ་རེད། སྐྱབས་འགྲོ་གྲངས་བརྒྱ་སྟོང་སོགས་གང་ཐུབ་བྱེད། དེའི་མཇུག་ལ་
ཞེན་པ་བཞི་བྲལ་གྱི་གསོལ་འདེབས། བདག་བློ་ཆོས་སུ་འགྲོ་བར་བྱིན་གྱིས་རློབས། ཞེས་སོགས་
ཀྱི་ཚིག་རྐང་བཞི་པོ་དེ་རྣམས་ཀྱི་དོན་ཡིད་ལ་སེམས་པའི་སྒོ་ནས་འདོན་དགོས། གསོལ་འདེབས་
དེ་ཞེན་པ་བཞི་བྲལ་གྱི་ཉམས་ལེན་ཡག་པོ་ཡོང་བའི་གསོལ་འདེབས་རེད། གསོལ་བ་འདེབས་
ཞེས་པ་ཞུ་བ་ཕུལ་ཞེས་པའི་དོན་རེད། མཇུག་ལ་དཀོན་མཆོག་མཁྱེན་སོང། ད་བདག་སོགས་
དཀོན་མཆོག་གིས་སྐྱོབ་ཀྱི་རེད་བསམ་པའི་ཡིད་ཆེས་བྱེད། དེ་ནས་མཇུག་ལ་སྐྱབས་འགྲོ་བྱས་
པའི་བསོད་ནམས་དེས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་ཤོག་ལ་སོགས་
པའི་བསྔོ་བ་བྱས། དེ་ནས་ཐུན་མཚམས་ཀྱི་སྤྱོད་ལམ་རྣམས་ཀྱི་སྐབས་སུ་དཀོན་མཆོག་གི་ཡོན་

ཏན་དེ་ཚོ་དྲན་པ་བྱས། འོ་དེ་རིང་ཆོས་ཐུན་རང་སྦྱོང་སྐབས་དེ་འདྲ་གནང་རོགས་གནང།
མཆོག་གསུམ་གྱི་ནང་ཚན་ལ་ཁྱད་པར་གང་ཞིག་ཡོད་པའི་སྐོར་བཤད་པ།ད་གཉིས་པ་
དཀོན་མཆོག་གསུམ་གྱི་ནང་ཚན་ལ་ཁྱད་པར་གང་ཡོད་པའི་སྐོར་ཞུ་རྒྱུ་ཡིན། སངས་རྒྱས་ཞེས་པ་
ནི་བྱང་ཆུབ་ལ་གསུངས་པ་རེད། ཆོས་ཞེས་པ་ནི་དེའི་འབྲས་བུ་རེད། དགེ་འདུན་ཞེས་པ་ནི་ཆོས་
དེ་ཉམས་ལེན་བྱེད་མཁན་ལ་ཞུ་ཡི་རེད། གལ་ཆེ་ཤོས་དེ་དཀོན་མཆོག་གསུམ་གྱིས་སེམས་ཅན་
རྣམས་སྡུག་བསྔལ་ལས་ག་འདྲ་བྱས་ནས་སྐྱོབ་ཀྱི་རེད་ཟེར་རྒྱུ་དེ་རེད། དེ་ལ་སངས་རྒྱས་ཀྱིས་ཆོས་
གསུངས་ཏེ་མཐོ་རིས་དང་ཐར་པའི་ལམ་སྟོན་པའི་སྒོ་ནས་གདུལ་བྱ་རྣམས་གནས་སྐབས་ངན་
འགྲོ་དང་མཐར་ཐུག་འཁོར་བ་སྤྱིའི་སྡུག་བསྔལ་དང་འཇིགས་པ་ལས་སྐྱོབ་ཀྱི་རེད། དེ་ཡང་སངས་
རྒྱས་ཀྱིས་ཆོས་གསུངས། ཆོས་དེ་སོ་སོས་ཉམས་ལེན་བྱས་ཏེ་རིམ་པས་སྡུག་བསྔལ་ལས་སྐྱོབ་
ཐུབ་ཀྱི་རེད་གསུངས། དམ་པའི་ཆོས་ཀྱིས་སྐྱོབ་སྟངས་ནི། དཔེར་ན་དགེ་འདུན་འཇམ་པའི་དབྱངས་
ཀྱི་ཐུགས་རྒྱུད་ན་ཡོད་པའི་ཆོས་ཀྱིས་ངེད་ཚོ་དངོས་སུའམ་ཐད་ཀར་སྐྱོབ་ཐུབ་ཀྱི་མ་རེད། འོན་
ཀྱང་སངས་རྒྱས་ཀྱི་བསྟན་པའི་ཆོས་རྣམས་སོ་སོས་ཉམས་ལེན་བྱེད་པ་ཡིན་ན། ཉམས་ལེན་དེས་
སོ་སོའི་སེམས་རྒྱུད་ཀྱི་སྡུག་བསྔལ་གྱི་རྩ་བ་བདག་འཛིན་དང་ཉོན་མོངས་པ་དེ་ཚོ་འཇོམས་པའི་སྒོ་
ནས་སྡུག་བསྔལ་ལས་སྐྱོབ་ཀྱི་ཡོད་རེད། དགེ་འདུན་གྱིས་གྲོགས་བྱེད་པའི་སྒོ་ནས་སྐྱོབ་ཀྱི་རེད།
གྲོགས་བྱེད་སྟངས་ནི། ངེད་ཚོའི་ཆོས་བྱེད་པའི་རོགས་པ་དགེ་འདུན་དེ་ཚོས་ཆོས་བྱེད་པ་ལ་བསྔགས་
བརྗོད་བྱེད་ཅིང་སྤྲོ་བ་སྤེལ་བའི་སྒོ་ནས་བསྐུལ་སློང་ཡག་པོ་བྱེད་དུས་སོ་སོས་ཀྱང་ཆོས་བྱེད་སྙིང་
འདོད་པ་ཡོང་གི་ཡོད་རེད། དགེ་འདུན་གྱིས་དེ་འདྲའི་སྒོ་ནས་གྲོགས་སམ་རོགས་པ་བྱེད་པ་ཡིན།
འཕགས་པ་ཐོགས་མེད་ཀྱིས་གསུངས་པའི་དོན་ཚན་གསུམ་པ་ནི་ལས་སླ་པོ་རེད། ག་འདྲ་བྱས་
ནུས་ཁས་བླངས་ཏེ་སྐྱབས་འགྲོ་བྱེད་དགོས་ཟེར་ན། སངས་རྒྱས་ལ་སྟོན་པ་ཡིན་བསམ། ཆོས་ལ་
ལམ་དང། དགེ་འདུན་ལ་དམ་པའི་ཆོས་སྒྲུབ་པའི་གྲོགས་པོ་ཡིན་བསམས་ཏེ་སྐྱབས་འགྲོ་བྱེད་དགོས་
གསུངས་པ་རེད། དོན་ཚན་བཞི་པ་ནི། ཆོས་ལུགས་གཞན་དག་གི་དཀོན་མཆོག་དང། ནང་པ་

སངས་རྒྱས་པའི་དཀོན་མཆོག་གསུམ་གྱི་མི་འདྲ་བའི་ཁྱད་པར་ཤེས་པའི་སྒོ་ནས་ནང་པ་སངས་
རྒྱས་པའི་དཀོན་མཆོག་ཁོ་ན་ལ་སྐྱབས་འགྲོ་བྱེད་དགོས་གསུངས་པ་རེད། དེ་ཡང་ཧིན་དུའི་སྟོན་
པ་ཚངས་པ་དང༌། ཁྱབ་འཇུག། དྲང་སྲོང་ཆེན་པོ་དེ་རྣམས་ཀྱིས་ཉོན་མོངས་པ་སྤངས་ཡོད་མ་རེད་ལ།
རང་གཞན་གྱིས་གསོད་པ་ལ་སོགས་པའི་སྡུག་བསྔལ་ཡང་ཡོང་གི་ཡོད་རེད། དེར་བརྟེན་འཇིགས་
པ་ལས་གྲོལ་ཡོད་མ་རེད། སྟོན་པ་དེ་ཚོས་གསུངས་པའི་ཆོས་ལ་འགལ་བའང་ཡོད་རེད། དཔེར་ན་དབང་ཕྱུག་རྟག་པས་སྣོད་བཅུད་ཐམས་ཅད་བྱེད་པ་རེད་ཟེར་བ་ལྟ་བུ་རྟག་པའི་ཐ་སྙད་ཀྱི་
གནས་ཚུལ་གཡོ་འགུལ་རྩ་བ་ནས་མི་བྱེད་མཁན་གཅིག་ཡིན་ཞིང་ལས་ཀ་བྱེད་ཐུབ་ཀྱི་མེད་པས་
དེ་འདྲའི་འགལ་བ་འཆད་མཁན་ཞིག་རེད། དེར་མ་ཟད་ཆུ་ཆེན་པོའི་ནང་དུ་ཁྲུས་བྱས་ན་ཐར་པ་
ཐོབ་ཀྱི་རེད་ཟེར་བ་དང། དེ་བཞིན་དུ་དབང་ཕྱུག་ལས་དབང་གཅིག་ཞུ་རྒྱུ་ཡོད། དེ་ཞུས་ན་ཐར་པ་
ཐོབ་ཀྱི་རེད་ཟེར་བ་དང། དེ་ཁོ་ན་ཉིད་ཉི་ཤུ་ལྔ་ཤེས་ན་ཐར་པ་ཐོབ་ཀྱི་རེད་ཟེར་བའི་ལམ་དེ་འདྲ་
བསྟན་རྒྱུ་ཡོད་རེད། ལམ་དེ་ཚོས་རྗེས་འཇུག་ཉམས་ལེན་པ་རང་ཉིད་ཐར་པ་ཐོབ་ཐུབ་ཀྱི་མ་རེད།
རྒྱུ་མཚན་གང་རེད་ཟེར་ན། ལམ་དེ་ཚོས་འཁོར་བ་སྤོང་ཐུབ་ཀྱི་མ་རེད། འཁོར་བའི་རྩ་བ་བདག་
འཛིན་རེད། བདག་འཛིན་སྤོང་བ་ལ་བདག་མེད་རྟོགས་པའི་ཤེས་རབ་དགོས་ཀྱི་ཡོད་རེད། བདག་
མེད་མ་ཤེས་ན་བདག་འཛིན་སྤོང་ཐུབ་ཀྱི་མ་རེད། བདག་འཛིན་མི་སྤོང་བའི་ལམ་དེས་འཁོར་བ་
ལས་ཐར་པར་བྱེད་ཐུབ་ཀྱི་མ་རེད། ཧིན་དུའི་ཆོས་ལུགས་པ་ཚང་མས་བདག་ཡོད་ཟེར་གྱི་ཡོད་རེད།
སངས་རྒྱས་པའི་བདག་མེད་ཅེས་བརྗོད་པ་ལ་སྐྱོན་ཆེན་པོ་བརྩི་ཡི་ཡོད་རེད། སངས་རྒྱས་ཀྱི་ཆོས་
ལུགས་ནི་ཆད་པར་སྨྲ་བ་ཡིན་ཟེར་ཏེ་ཆད་སྨྲར་ངོས་འཛིན་བྱེད་ཀྱི་ཡོད་རེད། དེ་ཚོའི་རྗེས་འཇུག་
རྣམས་ནི་ཆོས་དེ་འདྲའི་རིགས་ཉམས་སུ་ལེན་ཅིང་གྲུབ་འབྲས་དེ་ཙམ་མེད་པའི་བརྟུལ་ཞུགས་ལ་
བརྩོན་ཏེ་ང་རྒྱལ་བྱས་ནས་སྡོད་མཁན་རེད། ་སྐྱབས་འགྲོའི་སྡོམ་པའི་སྐོར་བཤད་པ།སྐྱབས་ཡུལ་དཀོན་མཆོག་གསུམ་ལ་སྐྱབས་སུ་འགྲོ་བ་ལ་སྐྱབས་འགྲོའི་སྡོམ་པ་ཡོད་དགོས་ཀྱི་རེད། སྔོན་མ་སྐྱབས་འགྲོའི་སྡོམ་པའམ། བྱང་

སྡོམ་དང། དགེ་བསྙེན་གྱི་སྡོམ་པ་ཞུས་མྱོང་ཡོད་ན་སྔོན་འགྲོ་ལ་ངེས་པར་སྐྱབས་འགྲོའི་སྡོམ་པ་
ཡོད་རེད། དེ་མིན་ན་སྐྱབས་འགྲོའི་སྡོམ་པ་ཞུ་དགོས་ཀྱི་རེད། དེ་ནས་སྡོམ་པ་ཡོད་མཁན་དེ་ལ་
བསྲུང་བྱ་ཡོད་པས་བསྲུང་བྱ་མདོར་བསྡུས་ཞུ་རྒྱུ་ཡིན། སྤྱིར་བཏང་སྡོམ་པ་ཡོད་མཁན་གྱི་བསླབ་
བྱ་ལ་བསྒྲུབ་བྱ་དང་སྤང་བྱ་གཉིས་ཡོད་རེད། ལྷག་པར་དུ་སྐྱབས་འགྲོའི་སྡོམ་པ་ཡོད་མཁན་གྱི་བསྒྲུབ་
བྱ་ལ་འཕགས་པ་ཐོགས་མེད་ཀྱིས་བཞི་ཚན་གཉིས་སུ་བྱས་ཏེ་གསུངས་པ་རེད། དེ་ལས་གཅིག་
ཞུས་ན། དཀོན་མཆོག་གསུམ་ལ་སྐྱབས་སུ་ཕྱིན་ཚར་དུས་སྐྱེས་བུ་དམ་པ་ཆོས་ཤེས་མཁན་དང༌། ་
ཆོས་ཉམས་ལེན་བྱེད་མཁན་ཞིག་བླ་མར་བསྟེན་དགོས་པ་དེ་དོན་ཚན་དང་པོ་ཡིན། གཉིས་པ་ནི་
དེ་ལས་ཆོས་ཞུ་དགོས་པ་དེ་རེད། གསུམ་པ་ནི་སྐྱབས་འགྲོའི་སྡོམ་པ་ཞུས་ཚར་པ་ཡིན་དུས་གང་
དྲན་དྲན་བྱས་ན་འགྲིགས་ཀྱི་མེད་པས་རང་གི་སྡོམ་པ་དང་འབྲེལ་བའི་བླང་དོར་རྣམས་མ་འདྲེས་
པར་བླང་བྱ་འདི་འདྲ་རེད། དོར་བྱ་འདི་འདྲ་རེད་ཅེས་སྤང་བླང་ཀྱི་བསླབ་བྱ་རྣམས་དོ་ཁུར་བྱས་ཏེ་
ཤེས་དགོས་ཀྱི་རེད་གསུངས་པ་རེད། བཞི་པ་ནི་གང་ཐུབ་ཐུབ་ཀྱིས་ཉམས་ལེན་བྱ་རྒྱུ་དེ་རེད། ་
སྐྱབས་འགྲོའི་བསླབ་བྱའི་སྐོར་བཤད་པ།སྐྱབས་འགྲོའི་བསླབ་བྱ་གལ་ཆེ་བ་གཅིག་ཞུས་ན།
དུས་དུས་སུ་མཆོད་པ་འབུལ་དགོས་ཀྱི་ཡོད་གསུངས་པ་རེད། དེ་བཞིན་དུ་སྐྱབས་འགྲོ་ཉིན་མ་རེ་
ལ་ཉུང་མཐའ་ལ་ཚར་དྲུག་བསྐྱོར་ཐུབ་ཐབས་བྱ་དགོས། འཕྲལ་དུ་གལ་ཆེ་བ་འོག་ནས་འབྱུང་བ་
འདི་རྣམས་ཡིན། སངས་རྒྱས་ཀྱི་སྐུ་གཟུགས་ཀྱི་རྣམ་པ་གང་ཡང་མཇལ་དུས་དེ་ཚོ་སངས་རྒྱས་
དངོས་ཡིན་བསམས་ཏེ་མཇལ་བ་དང་ཕྱག་འཚལ་བ་སོགས་ཀྱི་སྒོ་ནས་གུས་ཞབས་ཞུ་དགོས་ཀྱི་
ཡོད་རེད། སངས་རྒྱས་ཀྱི་སྐུ་མཇལ་བ་ཙམ་ལའང་བསོད་ནམས་ཆེན་པོ་ཡོད་རེད། ཉན་ཐོས་ཀྱི་
དགེ་འདུན་ཉན་ཐོས་དགྲ་བཅོམ་པ་འཇིག་རྟེན་གྱི་ཁམས་གང་བ་ལ་བསྙེན་བཀུར་ཞུ་བ་ལས་
སངས་རྒྱས་ཀྱི་སྐུ་གཟུགས་གཅིག་མཇལ་ན་བསོད་ནམས་ཆེ་བ་ཡོད་རེད། དེ་བཞིན་དུ་སངས་རྒྱས་ཀྱི་
མཆོད་རྟེན་རྣམས་ཀྱི་ནང་ན་སངས་རྒྱས་ཀྱི་རིང་བསྲེལ་བཞུགས་ཡོད་པས་སངས་རྒྱས་ཀྱི་ཐུགས་
ཡིན་བསམས་ཏེ་གུས་ཞབས་བྱེད། མཆོད་རྟེན་དེ་ཚོའི་ཆོས་ཉིད་གཅིག་པ་རེད། དེར་བརྟེན་དཔེར་

ན་བལ་ཡུལ་གྱི་མཆོད་རྟེན་གསུམ་ལྟ་བུ་གང་རུང་གཅིག་ལ་ཕྱག་འཚལ་བ་ན་འཇིག་རྟེན་ཁམས་
ཀྱི་མཆོད་རྟེན་ཡོངས་སུ་རྫོགས་པ་ལ་ཕྱག་འཚལ་བ་ཆགས་ཀྱི་རེད། དེ་བཞིན་དུ་གཙུག་ལག་ཁང་
རྣམས་མཆོད་རྟེན་གྱི་ཁོངས་རེད། ཡིན་ནའང་དེ་ལྟ་བུའི་བསོད་ནམས་ཐོབ་པ་ལ་དེའི་གནད་དོན་
ཤེས་དགོས་ཀྱི་ཡོད་རེད། དེ་ནས་གསུང་རབ་རྣམས་ཧ་ཅང་གལ་ཆེན་པོ་རེད། ཅིའི་ཕྱིར་ཞེ་ན།
གསུང་རབ་དེ་ཚོ་ལ་ཞལ་ཡོད་མ་རེད་དེ་བླང་དོར་སྟོན་གྱི་ཡོད་པས་སངས་རྒྱས་ཀྱི་གསུང་གི་ཚབ་
དངོས་གནས་བྱེད་ཀྱི་ཡོད་རེད། དེས་ན་དེ་ཚོ་ལའང་གུས་ཞབས་ཆེན་པོ་བྱས་ཏེ་སངས་རྒྱས་ཀྱི་གསུང་
དངོས་ཡིན་བསམས་ནས་ས་ཆ་མཐོ་ས་ལ་བཞག། མཆོད་པ་ཕུལ། མདོར་ན་སངས་རྒྱས་ཀྱི་གསུང་
ཚན་པ་རེ་རེ་ལའང་ཕྱག་འཚལ་བ་དང་། མཆོད་པ་དབུལ་བ་བཅས་བྱས་ན་བསོད་ནམས་ཆེན་པོ་
ཡོད་གསུངས་པ་རེད། དེ་ནས་དགེ་འདུན་ཆོས་བྱེད་མཁན་གྱི་རབ་བྱུང་ཡིན་ནའང་འདྲ། ཁྱིམ་པ་
ཕོ་མོ་གང་ཡིན་ནའང་འདྲ་དེ་ཚོས་དགེ་འདུན་གྱི་ཚབ་བྱེད། དེ་ཚོ་ཚང་མར་གུས་ཞབས་སྙོམས་པོ་
བྱེད་ཐུབ་དགོས་ཀྱི་ཡོད་རེད། དགེ་འདུན་དཀོན་མཆོག་ཅེས་པ་ནི་ཐེག་ཆེན་བྱང་སེམས་འཕགས་
པ་ས་དང་པོ་ཐོབ་པ་ཡན་ཆད་ལ་བྱམས་པ་མགོན་པོས་ངོས་འཛིན་གནང་བ་རེད། ཁྱད་པར་དུ་བྱང་
ཆུབ་སེམས་དཔའ་དེ་རྣམས་སྡིག་པ་གསོག་ས་དང་བསོད་ནམས་གསོག་སའི་ཞིང་ཕུལ་དུ་ཕྱིན་
པའི་གྲས་རེད། བྱང་ཆུབ་སེམས་དཔའ་སུ་ཡིན་ཤེས་ཀྱི་མ་རེད། ང་རང་ཚོ་ཆོས་བྱེད་མཁན་གྱི་ནང་
ན་བྱང་ཆུབ་སེམས་དཔའི་སྡོམ་པ་མ་ཞུས་མཁན་ཡོད་ཀྱི་མ་རེད། བྱང་ཆུབ་སེམས་དཔའི་སྡོམ་པ་
ཞུས་ནས་མ་ཉམས་པ་ཡིན་ན་བྱང་ཆུབ་སེམས་དཔའ་ཡིན་དགོས་རེད། དེ་ཚོ་ལའང་དམིགས་བསལ་
གུས་ཞབས་ཆེན་པོ་ཞུ་དགོས་ཀྱི་ཡོད་གསུངས་པ་རེད། སྤྱིར་བཏང་སངས་རྒྱས་ཀྱིས་གསུངས་པ་
རེད། ཐམས་ཅད་མཁྱེན་པ་ཡིན་ན་མ་གཏོགས་གང་ཟག་གིས་གང་ཟག་གཞན་གྱི་ཚད་འཛིན་ཐུབ་
ཀྱི་མ་རེད། གང་ཡིན་ཞེ་ན། ལུས་ངག་གི་སྤྱོད་པ་ཙམ་ལ་བརྟེན་ནས་གང་ཟག་གཞན་གྱི་སེམས་
གཤིས་ངོ་མ་གང་འདྲ་ཡིན་ཤེས་ཀྱི་མ་རེད་གསུངས་པ་རེད། ཆོས་ལ་སྐྱོན་ཡོད་མ་རེད་དེ་གང་ཟག་
ལ་སྐྱོན་ཡོད་མཁན་མང་པོ་ཡོད་ཀྱང་རབ་བྱུང་སྤྱོད་པ་དམན་པ་ཚོར་སྐྱོན་བརྗོད་བྱེད་པ་ཡིན་ན་ཧ་

ཅང་ཉེས་པ་ཆེན་པོ་ཡོད་གསུངས། དེར་བརྟེན་དཔེར་ན་མཆོད་རྟེན་ནང་ལོག་གཟུངས་གཞུག་ཡོད་
མེད་དང༌། བཟོ་ལྟ་སོགས་ལེགས་ཉེས་ག་འདྲ་ཡིན་ནའང་ཕྱིའི་རྣམ་པ་མཆོད་རྟེན་ཡིན་དུས་གུས་
ཞབས་ཞུ་བ་ནང་བཞིན་རབ་ཏུ་བྱུང་བ་གཟན་ཤམ་བཞེས་ཤིང་སངས་རྒྱས་ཀྱི་རྗེས་འཇུག་ཡིན་
པའི་མཚན་མ་ཡོད་མཁན་ཚོ་ལའང་རྒྱུ་མཚན་དེའི་ཐོག་ནས་གུས་ཞབས་ཞུ་དགོས་ཀྱི་ཡོད་རེད།
བསྲུང་བྱ་ལ། སངས་རྒྱས་ལ་སྐྱབས་སུ་ཕྱིན་ཚར་དུས་ལྷ་གཞན་དག་ལ་སྟོན་པར་མི་འཛིན། ཆོས་
ལ་སྐྱབས་སུ་ཕྱིན་ན་སེམས་ཅན་ལ་གསོད་པ་དང་བརྡེག་པ་སོགས་ཀྱི་སྒོ་ནས་འཚེ་བའམ་གནོད་
པ་མི་བྱེད། དགེ་འདུན་ལ་སྐྱབས་སུ་སོང་ན་གྲོགས་མུ་སྟེགས་པ་དང་འགྲོགས་མི་རུང་གསུངས་པ་
རེད། ཆོས་ལ་སྐྱབས་སུ་སོང་ན་ཆོས་མ་ཡིན་པ་ལ་ཆོས་སུ་མི་འཛིན་ཞེས་ཁ་ཤས་ཀྱིས་གསུང་གི་
འདུག སྔ་མ་དེ་མདོ་ལས་གསུངས་པ་རེད། རང་གི་སྲོག་ལ་ཐུག་གི་ཡོད་ཀྱང་དཀོན་མཆོག་གསུམ་
བློས་མི་གཏོང་། སྡོམ་པ་གཞན་དག་ཡིན་ན་ཉེས་པ་འདི་དང་འདི་བྱས་ན་སྡོམ་པ་གཏོང་འགྲོ་གི་རེད།
འདི་འདྲ་བྱས་ན་སྡོམ་པ་ལ་སྐྱོན་བྱེད་ཀྱི་རེད་ཟེར་བ་ཡོད་རེད་དེ་སྐྱབས་འགྲོ་ལ་ཉེས་པ་འདི་འདྲ་
བྱས་ན་འདི་འདྲ་ཡོང་གི་རེད་ཟེར་བ་དེ་འདྲ་རྒྱ་གར་གཞུང་ན་མེད་པ་འདྲ། ཡིན་ནའང་བོད་ཀྱི་
མཁས་པ་ཕལ་ཆེ་བས་གསུངས་ན་སངས་རྒྱས་མ་ཡིན་པ་གཞན་ལ་སྟོན་པར་འཛིན་ན་སྐྱབས་
འགྲོའི་སྡོམ་པ་གཏོང་འགྲོ་གི་རེད་གསུངས་པ་རེད། གསལ་པོ་རང་མེད་པ་འདྲ། གང་ལྟར་གཟབ་
གཟབ་བྱེད་དགོས་ཀྱི་ཡོད་རེད། ་
སྐྱབས་འགྲོའི་ཕན་ཡོན་སྐོར་བཤད་པ།སྐྱབས་འགྲོའི་ཕན་ཡོན་མདོར་བསྡུས་ཞུ་རྒྱུ་ཡིན།
སྐྱབས་འགྲོའི་སྡོམ་པ་བླངས་ན་ནང་པ་སངས་རྒྱས་པའི་གྲལ་དུ་ཆུད་པ་རེད། གྲལ་དུ་ཆུད་ཅེས་པའི་
དོན་ནི་སངས་རྒྱས་ཀྱི་འཁོར་རམ་རྗེས་འཇུག་ཏུ་གྱུར་ཅེས་པའི་དོན་རེད། སངས་རྒྱས་ཀྱི་ཐེག་པ་
ལ་ཞུགས་ན་ནམ་ཞིག་སྡུག་བསྔལ་རྒྱུན་ཆད་འགྲོ་གི་ཡོད་རེད། སོ་སོའི་སེམས་ཀྱི་སྐྱབས་འགྲོ་དེ་
ཉིད་སྲུང་བ་ཆེན་པོ་ཆགས་ཀྱི་ཡོད་རེད། སྲུང་བ་ཆེན་པོ་ཆགས་པའི་དོན་ནི། དེས་མཐར་ཐུག་ངན་
སོང་གི་འཇིགས་པ་ལས་སྐྱོབ་ཅིང་འཕྲལ་དུ་འཇིགས་སྐྲག་ཆུང་ཆུང་མང་པོ་ལས་ཀྱང་སྲུང་བའམ་

སྐྱོབ་ཐུབ་ཅེས་པའི་དོན་རེད། དེ་བཞིན་དུ་དཀོན་མཆོག་དང་དཀར་ཕྱོགས་ལ་དགའ་བའི་ལྷ་དང་
ཀླུ་དང་གནོད་སྦྱིན་ཚོས་ཀྱང་སོ་སོར་སྲུང་སྐྱོབ་བྱེད་ཅིང་། སྐྱེ་བ་ནས་སྐྱེ་བར་དཀོན་མཆོག་གསུམ་
དང་མི་འབྲལ། སྡིག་པ་མང་པོ་ཟད། བསོད་ནམས་གསོག ཁྱད་པར་དུ་སྐྱབས་འགྲོས་ངན་སོང་གི་
སྒོ་འགོག་གི་རེད་ཅེས་མང་པོ་གསུང་གི་འདུག མཐར་ཐུག་གི་ཕན་ཡོན་ལ་དཀོན་མཆོག་གི་གོ་
འཕང་འཐོབ་ཀྱི་རེད། བཀའ་འགྱུར་ནང་སྐྱབས་འགྲོའི་མདོ་ཞེས་པ་ཞིག་ཡོད་རེད། དེའི་ནང་དུ་ཤཱ་
རིའི་བུས་ཉིན་མ་གཅིག་ཁོང་གི་དགོངས་པ་ལ་གཞན་དག་གཅིག་གིས་སྐྱབས་འགྲོ་ལ་ཕན་ཡོན་
ག་རེ་ཡོད་ཅེས་དྲིས་བྱུང་ན། ལན་སྤྲད་རྒྱུ་དགོས་ཀྱི་འདུག་དགོངས་ནས་སྟོན་པ་ལ་སྐྱབས་འགྲོའི་
བསོད་ནམས་དང་ཕན་ཡོན་གང་ཡོད་ཅེས་བཀའ་འདྲི་ཞུས་པས། སངས་རྒྱས་ཀྱིས་དད་པ་ཅན་གྱི་
མི་ཞིག་གིས་དཔེར་ན་རིན་པོ་ཆེ་རྐྱང་པ་ལས་གྲུབ་པའི་མཆོད་རྟེན་ཆེན་པོ་འོག་མིན་གྱི་བར་དུ་
སྟོབས་མཁན་ཞིག་བཟོས་ན་བསོད་ནམས་ཆེན་པོ་ཡོད་རེད། དེ་ལས་ཀྱང་སྐྱབས་འགྲོ་བྱེད་པ་
བསོད་ནམས་ཆེ་ཡི་རེད་ཅེས་གསུངས། གཞུང་སྦྱངས་མ་མྱོང་མཁན་ཚོ་ལ་འདི་ཞུས་ན་ཕན་གྱི་རེད་
དྲན་སོང་། །
་ཐེག་པ་གསུམ་སྐོར་བཤད་པ།གོང་དུ་སྐྱབས་འགྲོའི་སྐབས་ལ་ཐེག་ཆེན་དང་ཐེག་དམན་གྱི་
དགེ་འདུན་ཞེས་མང་པོ་བཤད་པ་རེད། དེའི་གོ་རྟོགས་ལ་ཕན་ཐབས་ཏོག་ཙམ་ཞུ་རྒྱུ་ཡིན། དེང་
སང་ཐེག་པ་གསུམ་ཞེས་པ་ནི། ཐེག་དམན། ཐེག་ཆེན། གསང་སྔགས་གསུམ་ལ་གོ་གི་ཡོད་རེད།
སྤྱིར་དེ་འདྲ་གསུང་མཁན་ཧ་ཅང་ཉུང་ཉུང་རེད། ཡིན་ནའང་ཆོས་རྒྱལ་འཕགས་པས་ཐུན་མོང་མིན་
པའི་ཐེག་པ་གསུམ་ཞེས་པ་དེ་གསུམ་ལ་ངོས་འཛིན་གནང་བ་ཞིག་འདུག དུས་རྒྱུན་ཐེག་པ་གསུམ་
ཞེས་པ་ཉན་ཐོས་ཀྱི་ཐེག་པ་དང་། རང་རྒྱལ་གྱི་ཐེག་པ་དང་། ཐེག་པ་ཆེན་པོ་གསུམ་ལ་ཞུ་གི་ཡོད་
རེད། ཐེག་པ་འདི་གསུམ་པོ་རེ་རེ་ལའང་ལམ་ལྔ་ལྔ་སྟེ་བསྡོམས་པས་ཚོགས་ལམ། སྦྱོར་ལམ།
མཐོང་ལམ། སྒོམ་ལམ་དང་། མི་སློབ་བཅས་ལམ་བཅོ་ལྔ་ཡོད་རེད། མི་སློབ་ལམ་ཞེས་པ་ལམ་
དངོས་མ་རེད། དེ་ཐེག་པ་གསུམ་སོ་སོའི་འབྲས་བུ་ལ་ལམ་གྱི་མིང་བཏགས་པ་རེད། ལམ་དང་པོ་

ཚོགས་ལམ་ཞེས་པ་ནི། འཁོར་བ་སྤྱི་དང་བྱེ་བྲག་ཐམས་ཅད་སྐྱོན་དུ་མཐོང་སྟེ་འཁོར་བ་སྤང་དགོས་ཀྱི་
འདུག་བསམས་ཏེ་ཐེག་དམན་གྱི་རིགས་ཅན་ཡིན་ན་ཐར་པ་འཐོབ་དགོས་ཀྱི་འདུག་བསམ་པ་དེ་
ཐེག་དམན་གྱི་སེམས་བསྐྱེད་དམ་བྱང་ཆུབ་ཆུང་ངུ་དང་འབྲིང་གི་སེམས་བསྐྱེད་ཟེར་གྱི་རེད། དེ་ལ་
ངེས་འབྱུང་གི་སེམས་ཀྱང་ཞུ་གི་རེད། འཁོར་བ་ལ་སྐྱོན་དུ་མཐོང་སྟེ་སེམས་ཅན་གྱི་དོན་དུ་སངས་
རྒྱས་ཀྱི་གོ་འཕང་འཐོབ་དགོས་ཀྱི་འདུག་བསམ་པ་དེ་ཐེག་པ་ཆེན་པོའི་སེམས་བསྐྱེད་དམ་བྱང་
ཆུབ་མཆོག་ཏུ་སེམས་བསྐྱེད་པ་ཟེར་གྱི་ཡོད་རེད། སེམས་བསྐྱེད་དེའི་ཐོག་ནས་སྐྱབས་འགྲོའི་སྡོམ་
པ་དང་། དགེ་སློང་གི་སྡོམ་པ། ཡང་ན་བྱང་ཆུབ་སེམས་དཔའི་སྡོམ་པ་ཞུས་པ་ཡིན་ན་ཐེག་པ་ཆེན་
པོའི་ལམ་གྱི་སྣེ་ལ་ཞུགས་པ་རེད། སེམས་བསྐྱེད་གསུམ་པོ་གང་རུང་གི་སྒོ་ནས་རང་རང་གི་ཚུལ་
ཁྲིམས་སྲུང་བཞིན་པའི་ངང་ནས་གཙོ་བོ་ཐོས་བསམ་བྱེད་སྡོད་པའི་ལམ་ལ་ཚོགས་ལམ་ཟེར་གྱི་
ཡོད་རེད། དེ་ནས་རིམ་གྱིས་ཆོས་ཀྱི་གོ་རྟོགས་གོང་འཕེལ་དུ་ཕྱིན་ཏེ་གཙོ་བོ་སྒོམ་བྱེད་པའི་ལམ་
ལ་སྦྱོར་ལམ་ཟེར་གྱི་ཡོད་རེད།
སྒོམ་ལ་ཡང་མང་པོ་ཡོད་རེད་དེ་བདག་མེད་སྒོམ་པའི་ལམ་དེ་ལ་སྦྱོར་ལེམ་ཟེར་གྱི་ཡོད་
རེད། དེ་ནས་ཐེག་པ་དམན་པའི་ལམ་དུ་ཞུགས་པ་ཡིན་ན་བདེན་པ་བཞིའི་གནས་ལུགས་དང་།
ཐེག་ཆེན་གྱི་ཉམས་ལེན་པ་ཡིན་ན་ཆོས་ཐམས་ཅད་ཀྱི་གནས་ལུགས་མངོན་སུམ་དུ་མཐོང་ཡོང་
དུས་དེ་འདྲ་བའི་རྟོགས་པ་ལ་མཐོང་ལམ་ཟེར་གྱི་ཡོད་རེད། དེ་དུས་ཉམས་ལེན་པ་དེ་འཕགས་
པར་གྱུར་པ་རེད། ཐེག་པ་ཆེན་པོ་ཡིན་ན་ས་དང་པོ་ཐོབ་སོང་བ་རེད། ཐེག་དམན་ཡིན་ན་འབྲས་
བུ་དང་པོ་གསུམ་རྒྱུན་ཞུགས། ཕྱིར་འོང་དང་ཕྱིར་མི་འོང་གང་རུང་ཐོབ་སོང་བ་རེད།
དེ་ནས་གནས་ལུགས་དངོས་སུའམ་མངོན་སུམ་དུ་མཐོང་ཟིན་པའི་གོ་རྟོགས་དེ་ཉིད་ལ་།
ཡང་ཡང་གོམས་ཆ་སྤྲོད་པ་ལ་སྒོམ་ལམ་ཟེར་བ་རེད། སྒོམ་ལམ་ནི་ཡུན་རིང་པོ་ཡོད་རེད། ཐེག་པ་
ཆེན་པོ་ཡིན་ན་སྒོམ་ལམ་ལ་ས་དགུར་དབྱེ་བ་དང་། མཐོང་ལམ་ནི་ཡུན་ཐུང་ཐུང། གཅིག་བྱས་ན་
ཆུ་ཚོད་གཅིག་གིས་བགྲོད་འགྲོ་གི་ཡོད་ཀྱི་རེད། དེ་ལས་ཐུང་བ་ལ་ཡང་བགྲོད་ཐུབ་ཀྱི་རེད། སྒོམ་

ལམ་དེ་ཧ་ཅང་འགོར་གྱི་ཡོད་རེད། དེ་དག་བསྡོམས་པས་བྱང་ཆུབ་སེམས་དཔའ་ཐེག་པ་ཆེན་པོ་
ལ་ས་བཅུ་ཡོད་རེད། དེ་ནས་མཇུག་ལ་ཤེས་རབ་ནུས་པ་ཆེ་ཤོས་ཤིག་གིས་སྤང་བྱ་ཕྲ་ཤོས་རྣམས་
རྒྱུན་གཅོད་འགྲོ་དུས་དེ་ཡི་ཕྱི་ལོགས་ལ་ཐེག་ཆེན་ཡིན་ན་སངས་རྒྱས་ཀྱི་གོ་འཕང་མངོན་དུ་བྱེད།
ཐེག་པ་དམན་པ་ཡིན་ན་དགྲ་བཅོམ་པ་ཐོབ་སོང་བ་རེད། སྐྱབས་ཡུལ་གྱི་ཆོས་དཀོན་མཆོག་འགོག་
བདེན་དང། ལམ་བདེན་ཟེར་མཁན་དེ་བྱང་ཆུབས་སེམས་དཔའ་ས་བཅུ་ཡི་ཐུགས་རྒྱུད་ཀྱི་འགོག་
ལམ་གཉིས་པོ་ལ་ཟེར་གྱི་ཡོད་རེད། སངས་རྒྱས་ཀྱི་ཐུགས་རྒྱུད་ལ་འགོག་བདེན་དང་ལམ་བདེན་
ཡོད་ཀྱང་དེ་གཉིས་ལ་ཆོས་སྐུ་ཞུ་ཡི་ཡོད་རེད། དེ་དག་ནི་སྐྱབས་ཡུལ་གྱི་སངས་རྒྱས་དཀོན་མཆོག་
རེད། །
དངོས་གཞི་ཞེན་པ་བཞི་བྲལ་གྱི་སྐོར་བཤད་པ།ཡན་ལག་བདུན་པ་ཞུ་དགོས་མིན་འགྲོ་དྲན་
སོང་ཡང་དེ་རིང་ཞེན་པ་བཞི་བྲལ་ཞུ་རྒྱུ་ཡིན། ཀུན་མཁྱེན་གྱི་གསུང་དེ་གཟིགས་རོགས་གནང། ཀུན་
མཁྱེན་གྱི་གསུང་གི་མགོ་དེ་སྤྱི་བཤད་འདྲ་པོ་རེད། ཞེན་པ་ཞེན་བྲལ་རང་གི་ཐོག་ལ་འགྲོ་གི་མེད་
པ་འདྲ། །
དེ་ཡང་བླ་མ་ས་སྐྱ་པ་ཆེན་པོ་ཀུན་དགའ་སྙིང་པོ་དགུང་ལོ་བཅུ་གཉིས་བཞེས་པའི་དུས་སུ་
འཇམ་པའི་དབྱངས་ཀྱི་སྒྲུབ་པ་མཛད་པས་ཟླ་བ་དྲུག་ནང་ཞལ་གཟིགས་ཏེ། མགོན་པོ་འཇམ་པའི་
དབྱངས་ཀྱི་ཞལ་ནས། ཚེ་འདི་ལ་ཞེན་ན་ཆོས་པ་མིན། །འཁོར་བ་ལ་ཞེན་ན་ངེས་འབྱུང་མིན། །
བདག་དོན་ལ་ཞེན་ན་བྱང་སེམས་མིན། །འཛིན་པ་བྱུང་ན་ལྟ་བ་མིན། །ཞེས་གསུངས་པའི་ཚིག་
རྐང་བཞི་པོ་འདིའི་ནང་ཕ་རོལ་ཏུ་ཕྱིན་པའི་ཉམས་ལེན་ཐམས་ཅད་འདུས་པ་ཡིན། དེར་མ་ཟད་
འཇམ་པའི་དབྱངས་ཀྱིས་མདོ་དང་མན་ངག་ལ་སོགས་པ་མང་པོ་གསུངས། དེ་ནས་ས་ཆེན་དེ་ཉིད་
འཇམ་པའི་དབྱངས་ཀྱིས་བྱིན་གྱིས་བརླབས་ནས་ཆོས་བརྗེད་རྒྱུ་རྩ་བ་ནས་མེད་པར་གྱུར་པ་ཁོང་
རང་དང་སློབ་མ་རྣམས་ཐམས་ཅད་ཀྱིས་མཐུན་སྣང་ལ་གྲུབ་བསྡད་པ་རེད། དེར་མ་ཟད་སུ་དང་
འགྲན་ཟླ་མེད་པའི་བློ་གྲོས་ཆེན་པོ་ཐོབ་པ་རེད།།

ཚེ་འདི་ལ་ཞེན་ན་སོགས་ཚིགས་བཅད་གཅིག་གི་དོན་མདོར་བསྟན་པ།ཞེན་པ་བཞི་བྲལ་
གྱི་མན་ངག་འདིའི་དོན་དག་མདོར་བསྡུས་ཤིག་ཞུས་ན། ཚེ་འདི་ལ་ཞེན་ན་ཆོས་པ་མ་རེད་གསུངས་པ་
རེད། ཆོས་པ་ཡིན་ན་ཚེ་འདི་བློས་ཐོངས་པ་ཞིག་དགོས་ཀྱི་ཡོད་རེད། འཁོར་བ་ལ་ཞེན་ན་ངེས་
འབྱུང་མིན་ཞེས་པས་ཐར་པ་སྒྲུབ་པ་ལ་ཁམས་གསུམ་འཁོར་བ་ལ་ཞེན་པ་སྤངསཤིང་འཁོར་བ་
ལས་འབྱུང་འདོད་ཀྱི་ངེས་འབྱུང་གི་བློ་དགོས་ཀྱི་ཡོད་རེད་ཅེས་པའི་དོན་རེད། དེས་ན་སྐྱེ་བ་ཕྱི་མར་
ངན་སོང་དུ་མི་སྐྱེ་བ་དང་། མཐོ་རིས་སུ་སྐྱེ་འདོད་བྱེད་པ་ལྟ་བུ་མཐོ་རིས་ཀྱི་ཕུན་ཚོགས་ལ་ཞེན་ན་
ངེས་འབྱུང་གི་བློ་མ་རེད་གསུངས་པ་རེད། བདག་དོན་ལ་ཞེན་ན་བྱང་སེམས་མིན་ཟེར་དུས་བྱང་
ཆུབ་སེམས་དཔའ་ནི་གཙོ་བོ་གཞན་དོན་གནང་མཁན་ཡིན་པས་སོ་སོ་རང་གི་དོན་ལ་གཙོ་བོ་བྱེད་
པ་ཡིན་ན་བྱང་ཆུབ་སེམས་དཔའ་མ་རེད། འཛིན་པ་བྱུང་ན་ལྟ་བ་མིན་ཞེས་པའི་ལྟ་བ་ནི་གནས་
ལུགས་རྟོགས་པའི་བློ་གཅིག་ལ་ཟེར་གྱི་ཡོད་རེད། ཡུལ་གནས་ལུགས་ནི་སྤྲོས་པའི་མཐའ་གང་དུ་
ཡང་མ་གྲུབ་པ་ཡིན་པས་མཐའ་གང་ཡང་རུང་བ་གཅིག་ཏུ་འཛིན་པའི་བློ་བྱུང་ན་ལྟ་བ་མ་རེད་
གསུངས་པ་རེད། ཚེ་འདི་ལ་ཞེན་པ་སྤོང་བ་ལ་དལ་འབྱོར་རྙེད་དཀའ། འཆི་བ་མི་རྟག་པ། ལས་
རྒྱུ་འབྲས་གསུམ་བསྒོམ་དགོས་ཀྱི་ཡོད་རེད། འཁོར་བ་ལ་ཞེན་པ་སྤོང་བ་ལ་འཁོར་བའི་ཉེས་དམིགས།
བདག་དོན་ལ་འཛིན་པ་སྤོང་བ་ལ། བྱམས་པ། སྙིང་རྗེ་དང་བྱང་ཆུབ་ཀྱི་སེམས་གསུམ། འཛིན་པ་
བྱུང་ན་ལྟ་བ་མིན་ཞེས་པའི་དོན་ཉམས་སུ་བླང་བ་ལ། ཞི་གནས་དང་ལྷག་མཐོངབསྒོམ་པ་དང་དེ་
ལའང་ལྟ་བའི་ཁྲིད་དགོས་ཀྱི་ཡོད་རེད། དེ་དག་ནི་བློ་སྦྱོང་ཞེན་པ་བཞི་བྲལ་གྱི་ཁྲིད་ཀྱི་འབོར་སྡོམ་
རེད། ཇོ་བོ་རྗེ་དཔལ་ལྡན་ཨ་ཏི་ཤ་ལ་ཐེག་ཆེན་གྱི་ཁྲིད་སྐད་གྲགས་ཆེ་བ་ལམ་རིམ་དང། བློ་
སྦྱོངགཉིས་ཡོད་རེད། ལམ་རིམ་ནི་ཐུན་མོང་གི་ཁྲིད་རེད། བློ་སྦྱོང་ནི་ཐུན་མོང་མ་ཡིན་པའི་གདུལ་
བྱ་ལ་འཁྲིད་རྒྱུ་ཡིན་པ་རེད། ལམ་རིམ་གྱི་ནང་དུ་ཉམས་སུ་བླང་བྱའི་ཆོས་སམ་ལམ་ལ་རིམ་པ་
གསུམ་དུ་བྱས་ཏེ་ཆོས་བྱེད་མཁན་ལའང་སྐྱེས་བུ་ཆེ་འབྲིང་ཆུང་གསུམ་སྟེ་རིགས་མི་འདྲ་བ་གསུམ་
ཡོད་གསུངས་པ་རེད། སྐྱེས་བུ་ཆུང་ངུ་ནི་སྐྱེ་བ་རྗེས་མར་ངན་སོང་དུ་མི་སྐྱེ་ཞིང་མཐོ་རིས་ཐོབ་ན་

སེམས་མཁན་ལ་ངོས་འཛིན་གནང། རང་ཉིད་ཐར་པ་ཐོབ་ན་སེམས་མཁན་སྐྱེས་བུ་འབྲིང་། གཞན་
སེམས་ཅན་གྱི་དོན་དུ་སངས་རྒྱས་ཐོབ་ན་སེམས་མཁན་ལ་སྐྱེས་བུ་ཆེན་པོ་ཞུ་གི་ཡོད་རེད། དེ་ནང་
བཞིན་ཆོས་ལ་ཡང་གསུམ་ཡོད་རེད། སྐྱེས་བུ་ཆུང་ངུའི་ཆོས་ཟེར་ན་སྐྱེ་བ་ཕྱི་མའི་དོན་དག་སྒྲུབ་
པའི་དགེ་བ་ལྟ་བུ། སྐྱེས་བུ་འབྲིང་པོའི་ཆོས་ནི་ཐར་པ་ཐོབ་པའི་དོན་དུ་བསླབ་པ་གསུམ་ཉམས་
ལེན་བྱེད་པ་ལྟ་བུ། སྐྱེས་བུ་ཆེན་པོའི་ལམ་ནི་ཐེག་ཆེན་སེམས་བསྐྱེད་དང་ཕར་ཕྱིན་དྲུག་ལྟ་བུ་རེད།
དེས་ན་ཉམས་སུ་བླང་བྱའི་ཆོས་ལ་ཉུང་མཐར་གསུམ་ཡོད་པས་སྐྱེ་བ་ཕྱི་མའི་དོན་དག་ལ་བྱེད་པ་
གཅིག་དགོས་ཀྱི་ཡོད་རེད། དེར་བརྟེན་ཚེ་འདི་ལ་ཞེན་ན་ཆོས་པ་མིན་གསུངས། ཚེ་འདི་ལ་ཞེན་
ན་ཆོས་པ་མིན་ཞེས་པ་དེས་སྐྱེས་བུ་ཆུང་ངུ་དང་ཐུན་མོང་བའི་ལམ་སྟོན་གྱི་ཡོད་རེད། འཁོར་བ་ལ་
ཞེན་ན་ངེས་འབྱུང་མིན་ཞེས་པ་དེས་སྐྱེས་བུ་འབྲིང་པོ་དང་ཐུན་མོང་བའི་ལམ། ཚིག་རྐང་རྗེས་མ་
གཉིས་པོས་སྐྱེས་བུ་ཆེན་པོའི་ཐུན་མོང་མ་ཡིན་པའི་ལམ་སྟོན་པ་རེད། ཐེག་པ་ཆེན་པོའི་ལམ་མམ་
ཉམས་སུ་བླང་བྱའི་ཆོས་ལ་ཐབས་དང་ཤེས་རབ་གཉིས་ཡོད་རེད། བདག་དོན་ལ་ཞེན་ན་ཞེས་པས་
ཐབས་དང༌། འཛིན་པ་བྱུང་ན་ཞེས་པས་ཤེས་རབ་སྟོན་གྱི་ཡོད་རེད། ཞེན་པ་བཞི་དང་བྲལ་བ་
ཞིག་བྱུང་ན་ཐེག་པ་ཆེན་པོའི་ལམ་མམ་ཆོས་འགྱུར་གྱི་རེད། དཔེར་ན་སྐྱབས་འགྲོ་ལྟ་བུ་གཅིག་
བྱེད་དུས་ཞེན་པ་བཞི་དང་བྲལ་བསྡད་ཡོད་ན་ཐེག་པ་ཆེན་པོའི་ཆོས་རེད། དུས་རྒྱུན་ང་ཚོས་ཁ་
ཏོན་འདོན་དུས་བདག་བློ་ཆོས་སུ་འགྲོ་བར་བྱིན་གྱིས་རློབས་ཞེས་སོགས་སྐྱབས་འགྲོའི་མཇུག་ཏུ་
སྐྱོར་རྒྱུའི་གསོལ་འདེབས་དེ་དག་ཞེན་པ་བཞི་བྲལ་གྱི་གསོལ་འདེབས་རེད། །
དེས་ན་དེའི་དོན་དག་གསུང་གི་ཡོད་རེད། ཚེ་འདི་ལ་ཞེན་པ་དང་བྲལ་ནས་བློ་ཆོས་སུ་འགྲོ་
བ་སྟེ་སེམས་ཀྱིས་ཆོས་ཆོས་བཞིན་དུ་བྱེད་པ་དང་། དེའི་སྟེང་དུ་འཁོར་བ་ཡོངས་རྫོགས་ལ་ཞེན་པ་
བྲལ་ནས་ཆོས་དེའང་ལམ་དུ་ལོངས་པ་སྟེ་ཐར་པ་ཡི་ལམ་མམ་རྒྱུར་འགྲོ་བ་གཅིག་དགོས་ཀྱི་ཡོད་
རེད། འཁོར་བ་ལ་མ་ཞེན་ན་རང་གིས་བྱེད་པའི་ཆོས་ཐམས་ཅད་རང་ཉིད་ཐར་པར་བགྲོད་བྱེད་ཀྱི་
ལམ་དུ་འགྱུར་བ་ཡིན། དཔེར་ན་ཚེ་ཕྱི་མའི་དོན་དག་གི་ཆེད་དུ་ཚུལ་ཁྲིམས་སྲུང་བ་སོགས་བྱེད་པ་

ཡིན་ན་དེ་རྣམས་འཁོར་བའི་རྒྱུ་རེད་མ་གཏོགས་ལམ་དུ་མ་གྱུར་པ་རེད། བདག་དོན་ལ་ཞེན་པ་སྟེ་
རང་དོན་ལ་ཞེན་ན་ཐེག་ཆེན་ལམ་གྱི་འཁྲུལ་པ་ཞིག་རེད། ཐེག་ཆེན་གྱི་ལམ་ལ་འཁྲུལ་པ་གཉིས་
ཡོད་རེད། རང་དོན་བྱེད་དགོས་བསམ་པ་ནི་འཁྲུལ་པ་དང་པོ་དང་། གནས་ལུགས་ཞེས་པ་གང་
ཡང་རུང་བ་ཞིག་ཏུ་འཛིན་པ་ནི་འཁྲུལ་བ་གཉིས་པ་རེད། ་
ཚེ་འདི་ལ་ཞེན་ན་སོགས་ཚིགས་བཅད་གཅིག་གི་དོན་རྒྱས་པར་བཤད་པ།ཅུང་ཟད་རྒྱས་
པར་བཤད་ན་དང་པོ་ཚེ་འདི་ལ་མ་ཞེན་ཟེར་བ་ཙམ་གྱིས་རང་གི་སེམས་ཀྱིས་ཉན་གྱི་མ་རེད། རིང་།
གི་སེམས་ལ་སོ་སོར་དབང་ཆ་ཡོད་མ་རེད། སོ་སོ་སེམས་ཀྱིས་དབང་དུ་བསྒྱུར། སེམས་ནི་ཉོན་
མོངས་པས་དབང་བསྒྱུར་བྱས་ཏེ་བསྡད་ཡོད་རེད། དེར་བརྟེན་ཚེ་འདི་ལ་ཞེན་པ་སྤོང་བ་ལ་ཐབས་
ཤེས་དགོས་ཀྱི་ཡོད་རེད། དེའི་ཐབས་ལམ་ལ་དལ་འབྱོར་རྙེད་དཀའ། འཆི་བ་མི་རྟག་པ་དང་
ལས་རྒྱུ་འབྲས་བསྒོམ་དགོས་རེད། ཚེ་འདི་ལ་ཞེན་པ་སྤོང་བའི་གཉེན་པོ་ངོ་མ་ནི་འཆི་བ་མི་རྟག་
པ་དྲན་རྒྱུ་དེ་རེད། དེས་ན་དལ་འབྱོར་རྙེད་དཀའ་ལ་སྔོན་འགྲོ། ལེགས་ཤོས་དེ་འཆི་བ་མི་རྟག་པ་
ཡིན་པས་འདི་ལ་དངོས་གཞི་ཞེས་མིང་བཏགས་པ་རེད། དེའི་ཡན་ལག་ལ་ལས་རྒྱུ་འབྲས་བསྒོམ་
པ་དང་གསུམ་ཡོད་གསུངས། ཚེ་འདི་ལ་ཞེན་པ་ཟེར་བ་ནི་འཇིག་རྟེན་ཆོས་བརྒྱད་ལ་ཞེན་པ་ལ་
ཟེར་གྱི་ཡོད་རེད། འཇིག་རྟེན་གྱི་ཆོས་ནི་འཇིག་རྟེན་གྱིས་དུས་རྒྱུན་དུ་བེད་སྤྱོད་བྱེད་རྒྱུ་རེད། དེ་
ལ་བདེ་བ་དང་སྡུག་བསྔལ། ལོངས་སྤྱོད་རྙེད་པ་དང་མ་རྙེད་པ། བསྟོད་པ་དང་སྨད་པ། སྙན་པ་
དང་མི་སྙན་པ་བཅས་བརྒྱད་ཡོད་རེད། དེ་དག་གི་ནང་ནས་བདེ་བ། རྙེད་པ། བསྟོད་པ་དང་སྙན་
པ་བཞི་པོ་རྣམས་ཐོབ་འདོད་བྱེད་པའམ་ཐོབ་པ་ལ་ཞེན་ཅིང་དགའ་པོ་བྱེད་པ་དང་། དེ་དག་གི་
ལྡོག་ཕྱོགས་སྡུག་བསྔལ། མ་རྙེད་པ། སྨད་པ་དང་མི་སྙན་པ་བཅས་བཞི་ལ་མི་དགའ་བ་བྱེད་པ་ལ་
འཇིག་རྟེན་གྱི་ཆོས་ལ་ཞེན་པའམ་ཚེ་འདི་ལ་ཞེན་པ་ཟེར་གྱི་ཡོད་རེད། དེ་དག་ལ་ཞེན་པ་གཅོད་
དགོས་པའི་རྒྱུ་མཚན་ཅིའི་ཕྱིར་ཞེ་ན། ཚེ་འདི་ནི་སྐད་ཅིག་གམ་ཡུན་རིང་མི་སྡོད་མཁན་ཞིག་ཡིན་
པས་འཇིག་རྟེན་གྱི་ཆོས་དེ་དག་ལ་ཞེན་པ་བྱས་ན་སྐྱོན་ཆེན་པོ་ཡོད་རེད། རྒྱུ་མཚན་ནི། ལམ་འབྲས་

ནང་ཚེ་འདི་ལ་ཞེན་པ་ནི་ཆོས་རྣལ་མའམ་རྣམ་དག་བྱེད་པ་ལ་གེགས་ཆེ་ཤོས་རེད་གསུངས་པ་
རེད། ཞེན་པ་དེས་དང་པོ་ཆོས་བྱེད་མི་སྤྲོ་བ་སྟེ་ཆོས་བྱེད་མི་འཇུག་དེ་ནས་ཆོས་གཅིག་བྱེད་ན་ཡང་
ཆོས་དེ་སྐྱོན་ཅན་ནམ་ཕྱིན་ཅི་ལོག་ཏུ་བྱེད་བཅུག དཔེར་ན། ཟ་མ་ཡག་པོ་ལ་དུག་བཏབ་པ་ནང་
བཞིན་ཆོས་བརྒྱད་ཀྱིས་ཀུན་ནས་བསླངས་པའི་སྐྱོན་དང་འདྲེས་སོང་ན་ཆོས་དེས་གོ་མི་ཆོད་པ་
རེད། དཔེར་ན་ཆོས་བརྒྱད་ཀྱི་ཀུན་སློང་གིས་ཚུལ་ཁྲིམས་བསྲུངས། ཐོས་བསམ་སྒོམ་གསུམ་བྱེད།
ཆོས་འཆད་ཉན་བྱེད། དགོན་པ། བཤད་གྲྭ་དང་མཆོད་རྟེན་བཞེངས་པ་སོགས་ཅི་ཙམ་ཞིག་བྱེད་ན་
ཡང་ཚེ་འདིའི་སྒང་ལ་འགྲོ་གི་རེད། ཚེ་འདིའི་དོན་དུ་ཕྱིན་པ་དེས་ཕྱི་མ་ངན་སོང་གི་རྒྱུ་བྱེད་ཀྱི་རེད་
མ་གཏོགས་ཕན་ཐོགས་ཡོད་པ་ལྟ་བུ་སྣང་ཡང་ཕན་ཐོགས་ཡོད་མ་རེད། ཚེ་འདི་ལ་ཞེན་པ་སྤང་
དགོས་ཟེར་དུས་དངུལ་སོགས་གང་ཡང་མེད་པ་བྱས་ཏེ་དཀའ་ལས་ཁག་པོ་བྱས་ནས་བསྡད་
དགོས་ཞེས་པའི་དོན་དག་མ་རེད། དེ་འདྲའི་དཀའ་སྤྱད་བྱེད་རྒྱུ་ནི་ནང་པ་སངས་རྒྱས་པའི་ཆོས་
ལུགས་ལ་དགག་བྱ་རེད། དཔེར་ན་ང་རང་ཚོའི་སྟོན་པ་སངས་རྒྱས་ཀྱིས་ལོ་དྲུག་ལ་དཀའ་སྤྱད་
ཆེན་པོ་གནང་བ་རེད་དེ། དེས་དཀའ་སྤྱད་ལམ་རེད་ཅེས་གསུང་གི་ཡོད་མ་རེད། དཀའ་བ་སྤྱད་
ཚར་ནས་གྲུབ་འབྲས་གང་ཡང་མ་བྱུང་བའི་ཚུལ་བསྟན་པའི་རྗེས་དེ་ནས་ཁོང་གིས་ན་བཟའ་དང་
ཞལ་ལག་ཡག་པོ་བཞེས། སྐུ་གཟུགས་ཡག་པོ་བཟོས། རྡོ་རྗེ་གདན་ལ་ཕེབས་ནས་སྒོམ་བྱས། དེ་
ནས་མཚན་གཅིག་གི་རིང་ལ་སངས་རྒྱས་ཐོབ་སོང་བ་རེད། དེས་ན་ཆོས་སྒོམ་ལྟ་བུ་ཡག་པོ་བྱེད་
དགོས་རེད་མ་གཏོགས་དཀའ་སྤྱད་ཀྱིས་གྲུབ་འབྲས་གང་ཡང་ཐོན་གྱི་མ་རེད་ཅེས་མུ་སྟེགས་པ་ལ་
བརྡ་སྤྲད་པའམ། དཀའ་སྤྱད་ལམ་མ་རེད་ཅེས་གོ་བརྡ་སྤྲད་པ་རེད། ཆོས་ལ་བཤད་སྒྲུབ་གཉིས་
གཙོ་བོ་རེད། བཤད་གྲྭ་བ་ཚོར་མཐུན་རྐྱེན་ཟ་མ་ཡག་པོ་དང་། ཕྱག་དཔེ་སོགས་གྲ་འགྲིགས་པོ་
དགོས་ཀྱི་ཡོད་པ་རེད། གྲ་འགྲིག་མ་འགྲིགས་ཀྱི་ཐོག་ནས་ཁྱད་པར་ཆེན་པོ་འགྲོ་ཡི་ཡོད་རེད། ཁྱད་
པར་དུ་སྒོམ་བྱེད་མཁན་རྣམས་ལ་མཐུན་རྐྱེན་ཟ་མ་ཡག་པོ་བཅུད་ཅན་དགོས་ཀྱི་རེད། འོན་ཀྱང་
སྦྱིན་བདག་རྣམས་ཀྱིས་དད་པས་ཕུལ་བའི་རྫས་རྣམས་བླངས་ཏེ་སློབ་སྦྱོང་དང་སྒོམ་གང་ཡང་མ་

བྱས་པར་བསྡད་ན་ཧ་ཅང་ཉེས་པ་ཆེན་པོ་ཡིན་གསུངས་པ་རེད། སློབ་སྦྱོང་དང་སྒོམ་བྱེད་མཁན་ཚོ་
ལ་གཞན་གྱིས་མཐུན་རྐྱེན་ཕུལ་ན་ལེན་དགོས་ཀྱི་ཡོད་རེད། ལེན་དུས་མི་ལ་ཕན་ཐོགས་ཀྱི་རེད་
བསམས་ཏེ་བསོད་སྙོམས་ཇི་ཙམ་དགོས་པ་བླངས་ནས་སློབ་སྦྱོང་དང་སྒོམ་བྱས་ན་དད་རྫས་ཟོས་
པའི་ཉེས་པ་ཡོད་མ་རེད། དཔེར་ན་མཆོད་རྟེན་འཛམ་བུ་གླིང་གང་བ་ཞིག་བཟོས་ན་བསོད་ནམས་
ཆེན་པོ་ཡོད་རེད། དེ་ལས་ཀྱང་སློབ་སྦྱོང་བྱེད་མཁན་གཅིག་ལ་མཐུན་རྐྱེན་བསྒྲིགས་ན་བསོད་ནམས་
ཆེ་བ་རེད་གསུངས་པ་རེད། སློབ་སྦྱོང་བྱེད་མཁན་སྟོང་ཕྲག་མང་པོ་ལ་མཐུན་རྐྱེན་ཕུལ་བ་ལས་
བསྒོམ་བྱེད་མཁན་གཅིག་ལ་མཐུན་རྐྱེན་ཕུལ་ན་བསོད་ནམས་ཆེ་བ་ཡོད་རེད་ཅེས་མདོ་གཅིག་གི་
ནང་གསུངས་འདུག །དལ་འབྱོར་རྙེད་དཀའ་བསྒོམ་དགོས་པའི་སྐོར་བཤད་པ།དང་པོ་དལ་འབྱོར་
རྙེད་དཀའ་བསྒོམ་པ་ནི། དངོས་གཞི་སྟན་བདེ་པོ་ཞིག་ལ་བསྡད་ནས་སྐྱབས་འགྲོ་བྱེད་དགོས་ཀྱི་
རེད། དེ་ཡང་སྔོན་དུ་ཞུས་པ་ནང་བཞིན་དཀོན་མཆོག་གསུམ་ལ་སྐྱབས་འགྲོ་མང་དུ་བྱས། མདོ་ཡི་
ལུགས་ལ་བླ་མ་ལ་ཟུར་དུ་སྐྱབས་འགྲོ་མ་བྱས་ནའང་འགྲིགས། གལ་སྲིད་བླ་མ་ལ་སྐྱབས་སུ་མཆིའོ་
ཞེས་བརྗོད་དགོས་ན་དགེ་འདུན་ལ་སྐྱབས་སུ་མཆིའོ་ཞེས་བརྗོད་ཚར་བའི་རྗེས་སུ་བརྗོད་དགོས།
སྔགས་ལ་ཡིན་ན་བསྒྱུར་བཅོས་མ་བྱས་ན་འགྲིགས་ཀྱི་རེད། སྐྱབས་འགྲོ་ཚར་དུས་བློ་ཆོས་སུ་འགྲོ་
བ་ལ་སོགས་པ་བཞི་ཡིས་གསོལ་བ་ཐོབས། དེ་ནས་སེམས་བསྐྱེད་ལ། སེམས་ཅན་ཐམས་ཅད་ཀྱི་
དོན་དུ་སངས་རྒྱས་ཐོབ་དགོས། སངས་རྒྱས་ཐོབ་པའི་དོན་དག་ལ་ཞེན་པ་བཞི་བྲལ་བསྒོམ་གྱི་ཡིན་
བསམ། དེ་ནས་དངོས་གཞི་དལ་འབྱོར་རྙེད་དཀའ་སྒོམ་པའི་ཚུལ་ནི། སྤྱིར་བཏང་ཆོས་སྒྲུབ་པ་ལ་
ལུས་རྟེན་ཞིག་དགོས་ཀྱི་ཡོད་རེད། རིགས་དྲུག་གི་ནང་ནས་མི་ཡི་ལུས་རྟེན་ནི་ཡག་ཤོས་རེད་གསུངས་
པ་རེད། དེ་རྙེད་དཀའ་བ་བསྒོམ་པ་ལ་རིམ་པ་གསུམ་ཡོད་རེད། དང་པོ་དལ་འབྱོར་གྱི་ལུས་དེ་
ཐོབ་ཁག་པོ་ཡིན་པ་བསམ་པ་དང། གཅིག་ཐོབ་ན་ལུས་དེས་ལས་མང་པོ་བྱེད་ཐུབ་པས་དོན་དག་
གམ་ཕན་ཐོགས་ཆེན་པོ་ཡོད་པར་བསམ་པ་དང། ད་ལན་མི་ཡི་ལུས་དོན་དག་ཆེན་པོ་ཡིན་མཁན་
དེ་ཐོབ་དུས་དོན་མེད་མ་བྱས་པར་ངེས་པར་ཆོས་གཅིག་བྱེད་དགོས་བསམ་པ་རྣམས་ཡིན། ཐོབ་
བསམ། དེ་ནས་དཔཀྱི་ཡོད་རེད། རིགས་དྲུག་ལ་གསུམ་ཡོད་རེད། དེ

དཀའ་བ་བསྒོམ་པ་ལ་དོན་ཚན་བཞི་གསུངས་པ་རེད། ངོ་བོ་རྒྱུ་དཔེ་གྲངས་གསུམ་གྱི་སྒོ་ནས་དལ་
འབྱོར་རྙེད་དཀའ་བ་བཤད་པ།༡ ངོ་བོའི་སྒོ་ནས་དལ་བ་བརྒྱད་དང། འབྱོར་བ་བཅུ་སྟེ་ཡོན་ཏན་
བཅོ་བརྒྱད་ཚང་བའི་མི་ཡི་ལུས་འདི་ཐོབ་ཁག་པོ་ཡིན་པ་བསམ་དགོས་ཀྱི་ཡོད་རེད། དལ་བ་ཟེར་
དུས་ཆོས་སྒྲུབ་པ་ལ་དལ་པོ་ཡོད་པའམ། མི་ཁོམ་པ་མ་ཡིན་པ་སྟེ་ཆོས་སྒྲུབ་པའི་གོ་སྐབས་ཡོད་པ་
ལ་ཟེར་གྱི་ཡོད་རེད། ཆོས་སྒྲུབ་པ་ལ་མི་ཁོམ་པའི་གནས་བརྒྱད་ཡོད་པ་དེ་དག་ཏུ་སྐྱེ་བ་མ་བླངས་
ཤིང་ད་ལྟ་མི་ཁོམ་པ་མ་ཡིན་པའམ་ཆོས་སྒྲུབ་པ་ལ་ཁོམ་པའི་དུས་ཚོད་རེད་གསུངས་པ་རེད།
འབྱོར་པ་ཞེས་པ་ནི་ཆོས་སྒྲུབ་པའི་མཐུན་རྐྱེན་ལ་ཟེར་གྱི་ཡོད་རེད། ཆོས་སྒྲུབ་པའི་མཐུན་རྐྱེན་
རང་གི་ངོས་ནས་ཚང་དགོས་པ་ལྔ་ལ་རང་འབྱོར་ལྔ་ཟེར་གྱི་རེད། གཞན་གྱི་ཕྱོགས་ནས་ཚང་དགོས་
པ་ལྔ་ལ་གཞན་འབྱོར་ལྔ་སྟེ་བསྡོམས་པས་བཅུ་བཅས་བཅོ་བརྒྱད་ཚང་བ་ལ་དལ་འབྱོར་གྱི་མི་
ལུས་རིན་པོ་ཆེ་ཟེར་བ་རེད། བཅོ་བརྒྱད་པོ་དེ་དག་གང་རེད་འདུག་སོ་སོས་དཔེ་ཆ་ལ་བལྟས་ནས་
ངེས་པར་བྱས་ཏེ་བསྒོམ་དགོས། ༢ རྒྱུའི་སྒོ་ནས་དེ་འདྲ་བའི་མི་ལུས་རྙེད་དཀའ་བ་བསམ་པ་ནི།
ད་ལྟ་ང་ཚོས་མཐོང་བའི་དངོས་པོ་ཐམས་ཅད་རྒྱུ་རྐྱེན་ལ་བརྟེན་ནས་སྐྱེ་དགོས་ཀྱི་ཡོད་རེད། དེས་
ན་མི་ཡི་ལུས་ལའང་རྒྱུ་རྐྱེན་ཡོད་རེད། དེ་ཡི་རྒྱུ་དགེ་བ་སྟོབས་ཆེན་པོ་འདུལ་ཁྲིམས་ལྟ་བུ་སྒྲུབ་མཁན་
ཧ་ཅང་དཀོན་པོ་ཡིན་པས་འབྲས་བུ་དལ་འབྱོར་གྱི་མི་ཡི་ལུས་རྟེན་ཐོབ་པ་དཀོན་པོ་རེད་གསུངས་
པ་རེད། སེམས་ཅན་མང་ཆེ་བས་སྡིག་པ་གསོག་སྡོད་ཀྱི་ཡོད་རེད། ངན་སོང་ནས་ངན་སོང་ལ་
སྐོར་བ་རྒྱག་སྡོད་པ་མ་གཏོགས་མི་ལུས་ཐོབ་མཁན་དཀོན་པོ་ཡིན་པ་རེད་ཅེས་ཡང་ནས་ཡང་དུ་
བསམ་དགོས། ༣ གྲངས་ཀྱི་སྒོ་ནས་ཐོབ་དཀའ་བ་བསམ་པ་ནི། གྲངས་ཀ་མང་ཉུང་གི་ཐོག་ནས་
བསམ་བློ་བཏང་ན་ཡང་རིགས་དྲུག་གི་སེམས་ཅན་རྣམས་གོང་མ་གོང་མ་རྣམས་ལས་འོགམ་འོག་
མ་རྣམས་མང་བ་ཡོད་རེད། དེར་བརྟེན་མི་ཡི་ལུས་རྟེན་ཐོབ་པ་ཉུང་ཉུང་རེད་གསུངས་པ་རེད། ང་
ཚོས་ད་ལྟ་མཐོང་རྒྱུའི་སེམས་ཅན་ནི་མི་དང་དུད་འགྲོ་གཉིས་རེད། དེ་གཉིས་ཀྱི་གྲངས་ཀ་འགྲན་
བསྡུར་བྱས་པ་ཡིན་ན་བསྡུར་རྒྱུ་ཡོད་མ་རེད། དཔེར་ན་དབྱར་ཁ་བཀོད་མའམ་ཆུ་མིག་གཅིག་གི་

ནང་གི་དུད་འགྲོའམ། ཤིང་གཅིག་གི་རྩ་བ་ལ་གནས་པའི་དུད་འགྲོའི་གྲངས་ཀ་ནི་འཛམ་བུ་གླིང་
གི་མི་ཐམས་ཅད་ལ་མེད། དེས་ན་གྲངས་ཀྱི་སྒོ་ནས་བསམ་བློ་བཏང་ན་ཡང་མི་ལུས་ནི་རྙེད་ཁག་
པོ་ཡིན་ཞེས་གསུངས་པ་རེད། ༤ དཔེ་ཡི་སྒོ་ནས་བསམ་ནའང། གྱང་གི་ངོས་ལ་སྲན་མ་གཏོར་ན་
གྱང་ལ་སྲན་མ་འབྱར་དཀའ་བ་ནང་བཞིན་མི་ལུས་ཐོབ་དཀོན་པོ་དང་། རྒྱ་མཚོ་ཆེན་པོའི་ཆུའི་ཐོག་ལ་
གཉའ་ཤིང་བུ་ག་གཅིག་ཡོད་པ་ཞིག་ཕྱོགས་བཞིའི་རླུང་གིས་དེད་དེ། ཆུ་དེའི་ནང་ལ་རུས་སྦལ་
ལོང་བ་ཞིག་ལོ་བརྒྱ་རེ་ནས་སྟེང་ལ་རེ་རེ་ཡོང་གི་ཡོད་པ་དེའི་མགྲིན་པ་དང་གཉའ་ཤིང་གི་བུ་ག་
གཉིས་འཕྲད་སྲིད་པ་ཙམ་རེད། དེ་བཞིན་དུ་མི་ཡི་ལུས་རྟེན་ཐོབ་ཁག་པོ་རེད་གསུངས་པ་རེད། རྙེད་
དཀའ་བའི་ལུས་རྟེན་འདི་ད་ལྟ་ཐོབ་ཅིང་བེད་སྤྱོད་ཆོས་ནས་གསུངས་པ་བཞིན་བྱས་ན་ལུས་རྟེན་
འདིས་མི་ཚེ་འདིའི་འདོད་དོན་ཙམ་མིན་པ་སྐྱེ་བ་ཕྱི་མ་མཐོ་རིས་དང་། ཐར་པ་དང་སངས་རྒྱས་ཀྱི་
གོ་འཕང་ཡང་བསྒྲུབ་ཐུབ་པས་ཅ་ལག་གནད་འགག་ཆེན་པོ་རེད། དེ་འདྲའི་ལས་དོན་ནམ་དམིགས་
ཡུལ་གལ་ཆེན་པོ་སྒྲུབ་ཐུབ་མཁན་གྱི་རིན་པོ་ཆེ་ཡིན་པའི་ཅ་ལག་གཞན་དག་ཡོད་མ་རེད། དེས་
ན་ཕན་ཐོགས་སམ་དོན་དག་ཆེན་པོ་རེད་ཅེས་བསམ་དགོས། དཔེར་ན་ཨ་མི་རི་ཀ་ལྟ་བུ་ཞིག་ལ་
འགྲོ་དགོས་པའི་འགྲུལ་པ་གང་ཞིག་གནམ་གྲུ་ད་ཕན་ཆད་ཐོབ་པའི་ངེས་པ་མེད་པའམ་ཐོབ་ཁག་
པོ་ཡོད་པ་ཞིག་ལ། དེ་རིང་གནམ་གྲུ་ཡོད་པ་ཡིན་ན་དེ་རིང་གཉིད་ཁུག་སྡོད་ཀྱི་མ་རེད། དཔེ་དེ་
བཞིན་དུ་དལ་འབྱོར་གྱི་ལུས་འདི་གནམ་གྲུ་དང་གྲུ་འདྲ་པོ་རེད། ལུས་རྟེན་འདི་ལ་བརྟེན་ནས་འཁོར་
བའི་རྒྱ་མཚོ་ལས་བརྒལ་ཐུབ་པ་བྱེད་དགོས་རེད། དངོས་པ།ནས་འཁོར་བ་ལས་བརྒལ་ཐུབ་པའམ་
ཐར་པ་ཐོབ་ཐུབ་པའི་ཆོས་ཤིག་བྱེད་དགོས་ཀྱི་ཡོད་རེད།
འཆི་བ་མི་རྟག་པའི་སྐོར་བཤད་པ།གཉིས་པ་འཆི་བ་མི་རྟག་པའི་སྐོར་ཞུ་རྒྱུ་ཡིན། འཆི་བ་མི་རྟག་པ་དེ་ཤིན་ཏུ་གལ་ཆེན་པོ་རེད། ཆོས་གཅིག་བྱེད་དགོས་བསམ་ནའང༌། མང་ཆེ་བས་རྗེས་
མ་བྱེད་ཆོག་བསམ་པ་ཡོང་གི་ཡོད་རེད། དེ་ལེ་ལོ་རེད། དེས་ན་ཕྱི་བཤོལ་གྱི་བསམ་བློའམ་ལེ་ལོ་
དེ་འགོག་ཐབས་དང་། དེ་རིང་ནས་བཟུང་སྟེ་ཆོས་བྱེད་ཐུབ་པའི་དོན་དུ་འཆི་བ་མི་རྟག་པ་བསམ་

པའོམ་བསྒོམ་དགོས་ཀྱི་ཡོད་རེད། དེ་ལ་ལེ་ཚན་གསུམ་ཡོད་རེད། ངེས་པར་འཆི་བ་བསམ་པ་
དང༌། ནམ་འཆི་བའི་ངེས་པ་མེད་པ་བསམ་པ་དང༌། འཆི་དུས་ཆོས་ཀྱིས་ཕན་ལ་ཆོས་མ་ཡིན་པ་
གཞན་གང་གིས་ཀྱང་མི་ཕན་པ་བསམ་པ་དང་གསུམ་རེད། རེ་རེ་ལའང་རྒྱུ་མཚན་གསུམ་གསུམ་
གྱི་སྒོ་ནས་སྒོམ་གྱི་ཡོད་རེད། ངེས་པར་འཆི་བ་བསྒོམ་པའི་སྐབས་ལ་དང་པོ་སྐྱེས་ཚར་བ་ཡིན་དུས་
དེའིརྒྱུ་མཚན་གྱིས་ངེས་པར་འཆི་ཡི་རེད་བསམ། གཉིས་པ་ནི་ང་རང་ཚོའི་གཟུགས་པོ་ནི་ཆུ་ཡི་ཆུ་
བུར་འདྲ་པོ་འཇིག་སླ་བ་ཉམས་ཆུང་ཆུང་རེད། དེ་ནི་རྗེས་སུ་མེ་ལ་བསྲེགས། ཐལ་བ་ལས་མེད་པ་
འགྲོ་མཁན་བརྟན་པོ་ཡོད་མ་རེད་བསམ། གསུམ་པ་ནི་ང་རང་ཚོའི་ཚེ་སྲོག་ནི་སྐར་མ་དང་། ཆུ་
ཚོད། ཉིན་མ། ཟླ་བ་དང་ལོ་བྱས་ཏེ་བྲི་བའམ་ཐུང་དུ་འགྲོ་གི་ཡོད་རེད། ཚེ་ཡི་སྟེང་ནས་མར་བྲི་
ཞིང་རྩ་བ་ནས་སྡོད་ཀྱི་མེད་པའི་ཐོག་ཏུ་དེ་ལོ་བསྣན་པ་ཡོད་མ་རེད་བསམ། གཉིས་པ་ནམ་འཆི་
ངེས་པ་མེད་པ་བསམ་རྒྱུ་དེ་གལ་ཆེན་པོ་རེད། དེའང་རྒྱུ་མཚན་གསུམ་གྱི་སྒོ་ནས་བསྒོམ་ཚུལ་གསུངས་
ཡོད། དང་པོ་ང་རང་ཚོ་འཛམ་བུ་གླིང་པའི་མིའི་ཚེ་ལ་འདི་ཙམ་ཐུབ་ཟེར་བ་ལྟ་བུ་ཚེ་ཚད་ཡོད་ན་
འཆི་བའི་དུས་ལ་ངེས་པ་ཡོད་རེད་དེ། ཚེ་ཚད་ཡོད་མ་རེད། དེའི་རྒྱུ་མཚན་གྱིས་ཀྱང་ག་དུས་འཆི་
མིན་ངེས་པ་མེད་བསམ། རྒྱུ་མཚན་གཞན་དག་ལ། མ་ཤི་བ་གསོན་པོར་སྡོད་པའི་མཐུན་རྐྱེན་ཉུང་
ཞུང་དང་འཆི་རྐྱེན་ཡང་མང་པོ་ཡོད་རེད་ཅེས་བསམ། འཆི་རྐྱེན་མི་བྱེད་པའི་དངོས་པོ་འདི་རེད་ཅེས་
མཛུབ་མོ་བཙུགས་ས་རྩ་བ་ནས་ཡོད་མ་རེད། ངེས་པར་འཆི་བའི་དུས་ལ་བབ་པའི་ཚེ་འཆི་བ་ལས་
བཟློག་ཐབས་རྩ་བ་ནས་བྱེད་རྒྱུ་ཡོད་མ་རེད། ངེས་པར་འཆི་བའི་དུས་ལ་མ་བབ་ནི་སྨན་བཅོས་
དང༌། ཚེ་དབང་དང་ཚེ་སྒྲུབ་སོགས་ཀྱིས་འཆི་བ་བསླུ་རྒྱུ་ཡོད་རེད་དེ་འཆི་བའི་དུས་ཚོད་ལ་སླེབས་
དུས་རྫོགས་པའི་སངས་རྒྱས་ཀྱིས་ཀྱང་དེ་ལས་ཐར་ཐབས་གནང་རྒྱུ་ཡོད་མ་རེད། གསུམ་པ་འཆི་
དུས་ཆོས་མ་ཡིན་པ་གཞན་གང་གིས་ཀྱང་ཕན་མི་ཐོགས་པར་བསམ་པ་དེ་ལ་ཡང་གསུམ། དངཔོ་
འཆི་དུས་རང་གི་ཉེ་དུ་དངགྲོགས་པོ་དང། འཁོར་དེ་ཚོས་ཕན་ཐོགས་རྩ་བ་ནས་ཡོད་མ་རེད། ཅིའི་ཕྱིར་
ཞེ་ན། འཆི་བའི་སྡུག་བསྔལ་ལ་བགོ་བཤའ་བརྒྱབ་རྒྱུ་ནི་ཡོད་མ་རེད། འཆི་བའི་སྐབས་ད་ལྟ་

མཉམ་དུ་ཡོད་པ་ཚོའི་ནང་ནས་རང་གཅིག་པུ་འགྲོ་དགོས་ཀྱི་ཡོད་རེད། གཉིས་པ་ལོངས་སྤྱོད་
ཀྱིས་ཀྱང་ཕན་ཐོགས་ཀྱི་མ་རེད། གང་ལགས་ཤེ་ན། སོ་སོ་གཅིག་པུ་གཅེར་བུ་ལག་པ་སྟོང་པ་
བྱས་ནས་འགྲོ་དགོས་ཀྱི་ཡོད་རེད། གསུམ་པ་མིང་དང་གོ་གནས་དེ་ཚོས་ཀྱང་ཕན་ཐོགས་ཀྱི་མ་
རེད། ཁ་ཤས་རྒྱུ་མཚན་གསུམ་པ་དེ་ལུས་ཀྱིས་ཕན་ཐོགས་ཀྱི་མ་རེད་གསུངས་ཀྱི་འདུག ལུས་
ཀྱང་བཞག་ནས་འགྲོ་དགོས་ཀྱི་ཡོད་པས་དེ་འདྲ་གསུངས་པ་འདྲ། གང་ལྟར་གསོན་པའི་རིང་ལ་
རང་གི་གཉེན་ཉེ་རིང་གི་དོན་དག ཟས་གོས་ཀྱི་དོན་དག གཟུགས་པོའི་དོན་དག་དང་། གོ་གནས་
མེད་པ། འཐོབ་པ་དང་ཡོད་པ་མི་ཤོར་བའི་དོན་དག་ལ་སྡིག་པ་མང་པོ་བསགས་ཡོད་པ་དེ་ཚོ་ཁུར་
ནས་འགྲོ་དགོས་རེད། དེར་བརྟེན་འཆི་བ་མི་རྟག་པ་ཡང་ཡང་བསམ་པའམ་སྒོམ་བསྡད་ན་འཆི་བ་
མི་རྟག་པའི་བློ་གཅིག་སྐྱེ་ཡོང་གི་ཡོད་རེད། བློ་དེ་སྐྱེས་ན་ཆོས་མ་གཏོགས་པའི་ལས་ཀ་གཞན་
་དག་བྱེད་ལོངས་མེད་པ་ཞིག་དང༌། ཚེ་འདིའི་དོན་གྱི་བྱ་བ་རྣམས་ངལ་གསོ་རྒྱབ་སའི་ཁང་པ་བཟོ་
བ་ལྟ་བུ་གཅིག་ཏུ་མཐོང་ཡོང་གི་ཡོད་རེད། ངལ་གསོ་བརྒྱག་དུས་ཆུ་ཚོད་གཅིག་གཉིས་སམ་ཉིན་
མ་ཁ་ཤས་ཙམ་རེད། དངོས་གནས་བྱས་ན་དེའི་དོན་དུ་ཁང་པ་བཟོ་དགོས་དོན་ཡོད་མ་རེད། མ་
འོངས་པར་ལས་ཀ་འདི་འདྲ་ཞིག་བྱེད་དགོས་ཀྱི་འདུག་ཅེས་འཆར་གཞི་འཇོག་དུས་དེའི་ནང་ལ་
འཆི་བ་མི་རྟག་པའི་ཚོགས་མི་དེ་ངེས་པར་དུ་དགོས་ཀྱི་ཡོད་རེད། དེས་ཁེ་གྲགས་དགོས་ཀྱི་ཡོད་།
རེད། དེ་བྱུང་ན་ཁྱད་པར་འགྲོ་གི་ཡོད་རེད། བློ་ཆོས་སུ་འགྲོ་བའི་ཐབས་ཀྱི་གཙོ་བོ་འདི་ཡིན་ཞེས་
གསུངས་པའི་དོན་ནི། ཆོས་རྣམ་དག་གམ་རྣལ་མ་བྱེད་ཐུབ་པའི་ཐབས་ཀྱི་གཙོ་བོ་ནི་འཆི་བ་བསམ་པ་
འདི་རེད་གསུངས་པ་རེད། དེས་ན་ཐུན་གྲོལ་ཚར་དུས་ཐུན་མཚམས་རྣམས་ཀྱི་སྐབས་སུ་ཡང་ཐུན་
མཚམས་ཀྱི་བྱ་བ་དཔེར་ན་ཟ་མ་ཡག་པོ་ཟ་བ། གོས་བཟང་པོ་གྱོན་པ། འཁོར་མང་པོས་བསྐོར་
ནས་སྐད་ཆ་འཆད་པའི་སྐབས་སུ་འོག་ནས་འབྱུང་བ་ལྟར་དྲན་དགོས་ཀྱི་རེད་གསུངས་པ་རེད། ཟ་
མ་ཡག་པོ་ཟ་དུས་ད་ལྟ་ཟ་མ་ཡག་པོ་ཟ་ཡི་འདུག་སྟེ་རྗེས་མོ་ཟ་མ་ཁམ་གཅིག་ཀྱང་མི་འགྲོ་མཁན།
ཟ་མའི་རྗེས་མ་དེ་བཟའ་དགོས་པའི་དུས་ཚོད་གཅིག་གཏན་གཏན་ཡོང་གི་རེད་བསམ། དེ་བཞིན་
་
་

དུ་གོས་བཟང་པོ་གྱོན་དུས་ད་ལྟ་གོས་ཡག་པོ་འདུག་སྟེ་རྗེས་མ་རོ་ལ་བསྐོན་རྒྱུའི་གོས་གཅིག་
གཏན་གཏན་གྱོན་དགོས་ཡོང་གི་རེད་བསམ། གཉེན་དང་འཁོར་མང་པོས་བསྐོར་ནས་སྐད་ཆ་
འཆད་སྐབས་ད་ལྟ་འཁོར་མང་པོ་འདུག་སྟེ་རྗེས་མ་འདི་ཚོ་དང་གཏན་བྲལ་བྱེད་པའི་དུས་ཚོད་
གཅིག་ཡོང་གི་རེད་བསམ། འདི་ལ་སོགས་པ་མདོ་ཡི་ནང་འཆི་བ་མི་རྟག་པ་བསྒོམ་ཚུལ་མང་པོ་
གསུངས་པ་རེད། དེ་ཚོ་ཡང་ནས་ཡང་དུ་དྲན་དགོས་ཀྱི་རེད་གསུངས་པ་རེད། རྒྱལ་སྲས་ཐོགས་
མེད་ཀྱིས་འཆི་བ་མི་རྟག་པའི་བློ་སྐྱེས་ན་ཆོས་བྱེད་རྒྱུ་ལ་དཀའ་ལས་མེད་པ་དང་། སྙིང་རྗེ་ཚད་
ལྡན་སྐྱེས་བྱུང་ན་གཞན་དོན་བྱེད་པ་ལ་དཀའ་ངལ་མེད་པ་དང། བདག་མེད་པའི་གོ་རྟོགས་ལ་གོམས་
ན་ཉོན་མོངས་སྤོང་བ་ལ་དཀའ་ངལ་མེད་ཅེས་གསུངས་པ་རེད། སྟོན་པ་མྱ་ངན་ལས་འདས་པའི་
ཚུལ་སྟོན་དུས། འདུས་བྱས་ཐམས་ཅད་མི་རྟག་པ་རེད་ཅེས་གསུངས་པ་འདི་ཁོང་གི་གསུང་གི་རྗེས་
མ་དེ་ཡིན་ཞེས་གསུངས་སྲོལ་ཡོད་རེད། ཚེ་འདིའི་དོན་འགྲུབ་པ་ལ་ཆོས་དང་མཐུན་པ་བྱས་ན།
གཞན་ལ་གནོད་འཚེ་མེད་པའི་ཐོག་ནས་བྱེད་པ་སོགས་ལེགས་པ་ཡོད་རེད། དེ་ནི་ཆོས་མེད་ནའང་
སྒྲུབ་ཐུབ་ཀྱི་ཡོད་རེད། འོན་ཀྱང་འཆི་བའི་ཚེ་ཆོས་མ་གཏོགས་པ་གཞན་གྱིས་ཕན་མི་ཐོགས་པ་
ཡིན་དུས་ཆོས་ནི་མེད་ཐབས་མེད་ཀྱི་གལ་ཆེན་པོ་ཡིན་པ་མདོ་ཡི་ནང་དུ་དཔེ་མང་པོའི་ཐོག་ནས་
གསུངས་ཡོད་རེད། དཔེར་ན་ནད་པ་ལ་སྨན་དཔྱད་དང༌། དབུལ་པོ་ལ་ལོངས་སྤྱོད་དང། ལུང་པ་
གཞན་དག་ཏུ་འགྲོ་བ་ལ་དངུལ་དང་རླངས་འཁོར་དང་གནམ་གྲུ་དང༌། བཀྲེས་པ་ལ་ཟས་དང་། སྐོམ་
པ་ལ་བཏུང་བ་རྣམས་ནང་བཞིན་འཆི་བའི་ཚེ་ཆོས་ནི་མེད་ཐབས་མེད་ཞིག་རེད་གསུངས་པ་རེད།
ལས་འབྲས་ཀྱི་སྐོར་མདོར་བསྟན་པ།ལས་རྒྱུ་འབྲས་ཀྱི་སྐོར་ཞུ་རྒྱུ་ཡིན། ང་ཚོས་ད་ལྟ་མཐོང་
བཞིན་པའི་ཕྱིའི་ལུང་པའི་བཀོད་དབྱིབས་ཡིད་དུ་འོང་མི་འོང་སྣ་ཚོགས་དང། ནང་གི་སེམས་ཅན་
གྱི་རིས་སྣ་ཚོགས་དང་། དེ་རྣམས་ཀྱི་བདེ་སྡུག་སྣ་ཚོགས་པ་འདི་ཚོ་གང་འདྲ་བྱས་ནས་བྱུང་བ་རེད་
ཟེར་ན། ཆོས་ལུགས་ཁ་ཤས་ཀྱིས་རྒྱུ་མེད་པ་ལས་བྱུང་བ་རེད་ཟེར། ཁ་ཤས་ཀྱིས་དཀོན་མཆོག་
གིས་བྱས་པ་རེད་ཟེར་མཁན་དེ་འདྲ་ཡོད་རེད་དེ། ནང་པ་སངས་རྒྱས་པས་གསུངས་ན་རྒྱུ་རྐྱེན་ཚོགས་

པ་ལས་གྲུབ་པའི་རྟེན་འབྲེལ་རེད་གསུང་གི་ཡོད་རེད། དེ་ཡང་སྣོད་ལྟ་བུ་ཐུན་མོང་བ་དེ་ཚོ་ཐུན་
མོང་གི་ལས་ལས་བྱུང་བ་དང། སེམས་ཅན་གྱི་ལུས་ལྟ་བུ་ཡིན་ན་སོ་སོའི་ཐུན་མོང་མ་ཡིན་པའི་
ལས་ཀྱི་སྟོབས་ཀྱིས་བྱུང་བ་རེད་གསུངས་པ་རེད། དེས་ན་ལས་ཀྱི་སྐོར་བཤད་པ་རེད། ལས་ལ་མི་
དགེ་བ། དགེ་བ་དང་ལུང་མ་བསྟན་གྱི་ལས་ཏེ་གསུམ་བཤད་རྒྱུ་ཡོད་རེད། ་
བྱེ་བྲག་མི་དགེ་བ་བཅུ་ཡི་སྐོར་རྒྱས་པར་བཤད་པ།དང་པོ་མི་དགེ་བ་ལ། མི་དགེ་བའི་ལས་
ཀྱི་ངོ་བོ་གང་འདྲ་ཡིན་པ། ལས་དེས་འབྲས་བུ་གང་སྤྲོད་ཀྱི་ཡོད་པ། དེ་ཤེས་ཚར་དུས་མི་དགེ་བའི་
ལས་དེ་སྤང་དགོས་སྙམ་སྟེ་ཡང་ཡང་བསམ་པ་དོན་ཚན་གསུམ་གྱི་ཐོག་ནས་བཤད་པ་རེད། དང་
པོ་ལས་མི་དགེ་བའི་ངོ་བོ་ནི། ཀུན་སློང་ཉོན་མོངས་པ་འདོད་ཆགས་དང་། ཞེ་སྡངདང་གཏི་མུག་
གསུམ་གང་རུང་གིས་བྱེད་པའི་ལས་ཚང་མ་ལ་མི་དགེ་བ་ཟེར་གྱི་ཡོད་རེད། ལས་ཟེར་ན་བྱ་བ་ལ་
ཟེར་གྱི་ཡོད་རེད། ལས་མི་དགེ་བའི་རྩ་བ་ཡིན་པའི་འདོད་ཆགས་ནི་བདེ་བའི་རྒྱུ་རྐྱེན་དུ་སྣང་བའི་
སྲིད་པའི་དངོས་པོ་ཚོ་ལ་དགའ་ཞིང་ཞེན་པ་དང། ཞེ་སྡང་ནི་སྡུག་བསྔལ་གྱི་འབྱུང་གནས་ཚོ་ལ་མི་
དགའ་ཞིང་སེམས་འཁྲུགས་པ་དང། གཏི་མུག་ནི་རང་གི་སྒོ་གསུམ་གྱི་བྱ་བ་ལས་བླང་བྱ་དང་དོར་
བྱ་གང་ཡིན་མི་ཤེས་མཁན་གྱི་སེམས་བྱུང་ལ་ཟེར། སྤྱིར་ལས་མི་དགེ་བ་ལ་མང་པོ་ཡོད་རེད་དེ་ཆེ་
བ་རྣམས་ཚུར་བསྡུས་ན་བཅུ་ཡོད་གསུངས་པ་རེད། ལུས་ཀྱི་ལས་མི་དགེ་བ་གསུམ། ངག་གི་བཞི་
དང། ་ཡིད་ཀྱི་གསུམ་བཅས་ཡིན། དང་པོ་ལུས་ཀྱི་ལས་གསུམ་ལས་སྲོག་གཅོད་པའི་ལས་ནི།
གསད་དགོས་བསམ་བཞིན་དུམ་ནོར་བར་སེམས་ཅན་གཞན་ཞིག་བསད་པ་ལ་ཟེར། གསད་དགོས་
མ་བསམས་ནས་འགྲོ་བའི་སྐབས་སུ་རྐང་འོག་ཏུ་འབུ་ལྟ་བུ་ཤི་སོང་བ་ལ་སྲོག་བཅད་པའི་ཉེས་པ་
ཡོད་མ་རེད། དཔེར་ན་དགྲ་གཅིག་གསད་དགོས་བསམས་ནས་མི་གཞན་ཞིག་ཤི་སོང་བ་ཡིན་ན་
དེའང་སྲོག་བཅད་པའི་དངོས་གཞིའི་ཉེས་པ་མ་རེད། རང་གིས་རང་བསོད་ནའང་སྲོག་བཅད་པའི་
དངོས་གཞིའི་ཉེས་པ་མེད་པ་རེད། རང་གིས་གསད་དགོས་བསམས་ཏེ་གནོད་པ་བྱས་པའི་རྐྱེན་
པས་ག་དུས་ཤི་སོང་ནའང་ཤི་བའི་སྐབས་སུ་སྲོག་བཅད་པའི་ཉེས་པ་ཡོང་གི་ཡོད་རེད། གཅིག་ལ་

མངགས་ནས་སྲོག་བཅད་ནའང་སྲོག་བཅད་པའི་ཉེས་པ་ཡོང་གི་རེད། གཉིས་པ་མ་བྱིན་པ་ལེན་
པ་ནི། རྐུན་མ་རྐུ་བ་ལ་ཟེར་གྱི་ཡོད་རེད། དེ་ཡང་བཙན་པོ་བྱས་ནས་དངོས་སུ་ལེན་པའམ་འཕྲོག་
ནའང་འདྲ། ལྐོག་ནས་མི་མཐོང་བ་བྱས་ནས་བརྐུས་ན་ཡང་གཅིག་པ་རེད། དེ་ཡང་བསམ་བཞིན་
དུ་མ་ནོར་བ་གཅིག་དགོས་ཀྱི་ཡོད་རེད། མི་གཞན་དག་གཅིག་མངགས་ནས་རྐུ་བཅུག་ནའང་གཅིག་
 པ་རེད། ་
་གསུམ་པ་ལོག་གཡེམ་ནི། ལོག་གཡེམ་གྱི་སྒོ་བཞི་ཡོད་རེད། བགྲོད་བྱ་མ་ཡིན་པ་ཟེར་ན་
གཞན་གྱི་ཆུང་མ་ལྟ་བུ་རང་ལ་མི་དབང་བས་ལོངས་སྤྱོད་བྱ་མ་ཡིན་པ། ཡུལ་མ་ཡིན་པ་དཔེར་ན་
སྐུ་གསུང་ཐུགས་རྟེན་བཞུགས་པའི་སའམ་གནས་ཁང་ལྟ་བུ། དུས་མ་ཡིན་པ་ཉིན་མོ་ལྟ་བུ། ཡང་
ན་རང་གི་ཆུང་མའམ་བཟའ་ཟླ་སྦྲུམ་མ་ཡིན་པ་དང་བསྙེན་གནས་ཀྱི་སྡོམ་པ་སྲུང་བའི་སྐབས་ལྟ་བུ།
ཡན་ལག་མ་ཡིན་པ་ཡན་ལག་གཞན་ཁ་དང་བཤང་ལམ་ལྟ་བུ། ནོར་བ་ཡིན་ན་ལོག་གཡེམ་གྱི་
ཉེས་པ་མེད་གསུངས་ཡོད་རེད། མི་ཚངས་སྤྱོད་པ་ལྟ་བུ་ཡིན་ན་ནོར་མ་ནོར་ཁྱད་པར་མེད་པར་
སྣང་། ལོག་གཡེམ་ལ་གང་ལྟར་མ་ནོར་བ་གཅིག་དགོས་ཀྱི་ཡོད་རེད། ལོག་གཡེམ་དེ་གཞན་ལ་
མངགས་ནས་ལས་རྫོགས་རྒྱུ་ཡོད་མ་རེད། མི་ཚངས་པ་སྤྱོད་པ་དེ་ཉོན་མོངས་པས་ཀུན་ནས་
བསླངས་པ་ཡིན་ན་མི་དགེ་བ་རེད། ཀུན་སློང་ཉོན་མོངས་པ་གསུམ་གྱིས་ཟེར་དུས་སྲོག་གཅོད་པ་
ལྟ་བུ་གཅིག་ལ་དཔེར་བརྗོད་བྱས་ན། ཤ་ཟ་འདོད་དམ་ཤ་བཙོང་ནས་དངུལ་སྒྲུབ་འདོད་ཀྱི་ཐོག་
ནས་དུད་འགྲོ་གསོད་པ་ནི། འདོད་ཆགས་ཀྱི་སྒོ་ནས་གསོད་པ་དང་། ཞེ་སྡང་གི་སྒོ་ནས་དགྲ་
གསོད་པ་ལྟ་བུ་དང་། གཏི་མུག་གི་སྒོ་ནས་དམར་མཆོད་བྱེད་པ་ལྟ་བུ་རེད། དམར་མཆོད་བྱས་ན་
ཕན་ཐོགས་ཡོང་གི་རེད་བསམ་པ་དེ་གཏི་མུག་རེད། མི་དགེ་བ་གཞན་ལའང་དེ་བཞིན་དུ་རིགས་
འགྲེས་ནས་ཤེས་དགོས།་
ངག་གི་མི་དགེ་བ་བཞི་ལས་རྫུན་སྨྲ་བའི་ལས་མི་དགེ་བ་ནི། རྫུན་བཤད་དགོས་བསམ་
བཞིན་དུ་གང་ཡང་རུང་བ་གཅིག་ལ་ལབ་ནས་ལབ་ས་དེས་གོ་སོང་ན་རྫུན་གྱི་མི་དགེ་བ་རྫོགས་པ་

རེད། ཕྲ་མ་ནི་ཕ་རོལ་བོ་གཉིས་མཐུན་པོ་ཡིན་ནའང་འདྲ། མི་མཐུན་པ་ཡིན་ནའང་འདྲ། དེ་
གཉིས་མི་མཐུན་པ་བྱེད་དགོས་ཀྱི་འདུག་བསམས་ནས་སྐད་ཆ་བདེན་པ་དང་བརྫུན་པ་གང་ཡང་
རུང་བ་བཤད་ནས་ཕ་རོལ་པོས་གོ་སོང་ན་ཕྲ་མ་ཡི་མི་དགེ་བ་བྱས་པ་རེད། ཚིག་རྩུབ་ནི་གཞན་ལ་
སྐྱོན་བརྗོད་བྱེད་པ་དེ་གཞན་གྱིས་གོ་ན་དེའི་ཉེས་པ་རྫོགས་པ་རེད། ངག་འཁྱལ་ནི་རྒྱ་ཆེན་པོ་རེད།
དཔེར་ན་ཉོན་མོངས་པའི་སྒོ་ནས་གླུ་ལེན་པ་དང། སྦྱིན་བདག་ལྟ་བུ་ལ་ངོ་བསྟོད་ཕུལ་བ་དང། དམག་
གི་གཏམ་དང་སྨད་ཚོང་མའི་གཏམ་བཤད་པ་ལྟ་བུ་དང་། དེ་བཞིན་དུ་ཆོས་ལུགས་གཞན་དག་གི་
་གཞུང་ཡིད་ཆེས་ཀྱི་སྒོ་ནས་འདོན་པ་ཚང་མ་ངག་འཁྱལ་གྱི་ལས་མི་དགེ་བ་རེད། དེ་ལ་མི་ཡིས་གོ་
མ་གོ་ཁྱད་པར་མེད་པ་རེད། ལབ་ཚར་དུས་ཉེས་པ་བྱས་ཚར་བ་རེད། ངག་གི་ཉེས་པ་བཞི་ཀའང་
མི་གཞན་དག་ལ་དེ་འདྲ་གྱིས་ཤོག་ཅེས་བཅོལ་བཞག་ནའང་དེ་དང་དེའི་ཉེས་པ་ཡོད་རེད། ལུས་
ངག་གི་མི་དགེ་བ་བདུན་པོ་དེ་དག་སྔོན་མོ་ཞུས་པ་ནང་བཞིན་རྒྱུ་ཉོན་མོངས་པས་ཀུན་ནས་བསླང་
དགོས་རེད་མ་གཏོགས་སྤྱིར་བཏང་སྲོག་གཅོད་པ་ལྟ་བུ་མི་དགེ་བ་ཡིན་པའི་ཁྱབ་པ་ཡོད་མ་རེད།
དེ་དག་དགེ་བ་ཡིན་པ་ཡང་ཡོད་རེད། ལུང་མ་བསྟན་ཡིན་པའང་ཡོད་རེད། གསུམ་པ་ཡིད་ཀྱི་
ལོས་མི་དགེ་བ་གསུམ་ལས་བརྣབ་སེམས་ནི། མི་གཞན་དག་གཅིག་གི་ལོངས་སྤྱོད་དམ་ཡིད་དུ་
འོང་བའི་ཅ་ལག་དེ་འདྲ་པོ་ང་ལ་བྱུང་ན་སེམས་པ་ལ་ཟེར། གནོད་སེམས་ནི། གཞན་ལ་གནོད་པ་
བྱེད་དགོས་བསམས་ཏེ་སེམས་ཐག་བཅད་པ། ལོག་ལྟ་ནི་ལས་རྒྱུ་འབྲས་དང་ཚེ་སྔ་ཕྱི་ཟེར་བ་རྣམས་
ཡོད་མ་རེད། དཀོན་མཆོག་བདེན་པ་མ་རེད་ཅེས་སེམས་པ་ལ་ཟེར། དེ་ཡང་ཡོད་དམ་མེད། ཡིན་
ནམ་མིན་སྙམ་དུ་ཐེ་ཚོམ་ཟ་བ་ལ་ཟེར་བ་མ་རེད། ལས་རྒྱུ་འབྲས་སོགས་མེད་ཐག་ཆོད་རེད་ཅེས་
སེམས་པ་ལ་ཟེར་གྱི་ཡོད་རེད། ལུས་ངག་གི་མི་དགེ་བ་བདུན་པོ་རྣམས་ལས་སྔ་མ་སྔ་མ་རྣམས་
ཉེས་པ་ཆེ་བ་དང་། ཡིད་ཀྱི་མི་དགེ་བ་གསུམ་ལས་ཕྱི་མ་རྣམས་ཉེས་པ་ཆེ་བ་རེད།
་ལས་ཀྱི་འབྲས་བུའི་སྐོར་ཞུ་རྒྱུ་ཡིན། ལས་ཀྱི་འབྲས་བུ་ལ་ཁ་ཤས་ཡོད་རེད། མི་དགེ་བ་
བཅུ་པོའི་རྣམ་སྨིན་གྱི་འབྲས་བུ་ནི་ངན་སོང་གསུམ་དུ་སྐྱེ་བ་རེད། མི་དགེ་བ་བཅུ་པོ་ལ་ཆུང་དུདང།

འབྲིང་དང་ཆེན་པོ་གསུམ་གསུམ་ཡོད་རེད། ཆེ་ཆུང་གི་མཚམས་ནི་མི་དགེ་བ་དེ་རྣམས་ཚར་མང་
པོ་དང་། ཀུན་སློང་དྲག་པོའི་སྒོ་ནས་བྱེད་པ་དང། མི་དགེ་བ་བྱས་ཚར་བ་ལ་བྱེད་ཉེས་བྱས་སོང་
བསམ་པའི་འགྱོད་པ་མེད་པ་དང༌། བྱེད་པའི་དུས་སུ་ངོ་ཚ་དང་ཁྲེལ་ཡང་མེད་པའི་ཁར་ཡག་པོ་བྱུང་
སོང་བསམས་ཏེ་དགའ་པོ་བྱེད་པ་དེ་འདྲའི་ཐོག་ནས་བྱས་ན་མི་དགེ་བ་ཆེན་པོར་འགྱུར་གྱི་ཡོད་
རེད། དེ་ཚོ་འབྲིང་ཙམ་བྱས་ན་འབྲིང་པོ། དེ་རྣམས་ཆུང་ཆུང་བྱས་ན་མི་དགེ་བ་ཆུང་ཆུང་རེད། ཆེན་
པོ་དེ་ཚོའི་རྣམ་སྨིན་གྱི་འབྲས་བུར་དམྱལ་བར་སྐྱེ། འབྲིང་པོས་ཡི་དྭགས་དང༌། ཆུང་ངུ་དེ་ཚོས་དུད་
འགྲོ་ལ་སྐྱེ་བ་ལེན་པར་བྱེད་ཀྱི་ཡོད་རེད། ཡང་ན་ཀུན་སློང་གི་སྒོ་ནས་ཞེ་སྡང་གི་ཀུན་ནས་སློང་
བའི་མི་དགེ་བས་དམྱལ་བར་འཕེན། འདོད་ཆགས་ཀྱིས་ཡི་དྭགས་དང་། གཏི་མུག་གི་སྒོ་ནས་
བྱས་པའི་མི་དགེ་བའི་ལས་ཀྱི་རྣམ་སྨིན་དུད་འགྲོ་ལ་སྐྱེ་བ་ལྟ་བུ། དཔེར་ན་མི་གཅིག་གིས་ཁོང་ཁྲོ་
དྲག་པོ་ལངས་ཏེ་ཚིག་ངན་གཅིག་ལབ་པ་ཡིན་ན། དམྱལ་བར་སྐྱེ་བའི་རྒྱུ་ཆ་ཚང་རྫོགས་ཚར་ཡོད་
རེད། ཡང་མི་དགེ་བའི་ལས་ཀྱི་འབྲས་བུ་གཞན་དག་རྒྱུ་མཐུན་གྱི་འབྲས་བུ་ཟེར་མཁན་གཅིག་
ཡོད་རེད། དེ་ལ་ཡང་མྱོང་བ་རྒྱུ་མཐུན་དང། བྱེད་པ་རྒྱུ་མཐུན་ཏེ་གཉིས་ཡོད་རེད། མྱོང་བ་རྒྱུ་
མཐུན་ཟེར་བ་ནི། དཔེར་ན་མི་དགེ་བ་དེ་ཚོས་དང་པོ་འབྲས་བུ་ངན་སོང་གསུམ་གྱི་སྡུག་བསྔལ་
མྱོང་བར་བྱེད། དེ་ནས་མིར་སྐྱེ་བ་བླངས་པ་ཡིན་ནའངསྲོག་བཅད་པས་ཚེ་ཐུང་བ། མ་བྱིན་པ་བླངས་པའི་རྒྱུ་མཚན་གྱིས་ལོངས་སྤྱོད་དབུལ་པོར་གྱུར་པ། ལོག་གཡེམ་བྱས་པས་ཆུང་མ་ཡག་པོ་
མ་ཐོབ་པ་ལ་སོགས་པ་རེད། བྱེད་པ་རྒྱུ་མཐུན་ཟེར་བ་ནི་སྔོན་མ་སྲོག་བཅད་བསྡད་པའི་རྐྱེན་གྱིས་
ད་ལྟའང་སྲོག་གཅོད་སྙིང་འདོད་པའམ་སྲོག་གཅོད་པ་ལ་དགའ་བ། རྐུན་མ་རྒྱག་རྒྱུར་རང་བཞིན་
གྱིས་དགའ་བ་དེ་ཚོ་ཡོང་གི་ཡོད་རེད། ལས་དེ་དག་གི་འབྲས་བུ་གཞན་དག་གཅིག་ལ་བདག་པོའི་
འབྲས་བུ་ཟེར་གྱི་ཡོད་རེད། དེ་ཕྱི་རོལ་ཁོར་ཡུག་གི་སྟེང་དུ་སྨིན་པ་རེད། དཔེར་ན་སྔོན་མ་སྲོག་
བཅད་པའི་བདག་པོའི་འབྲས་བུར་ད་ལྟ་ས་ཕྱོགས་གཟི་མདངས་མེད་སར་སྐྱེས་ཤིང་གནས་
དགོས་པ་དང། མ་བྱིན་པ་བླངོས་པས་ཆར་པ་མང་དྲགས་པའམ་དཀོན་པོ་ཡོད་ས། ལོག་གཡེམ་

བྱས་པས་ས་ཕྱོགས་རྡུལ་འཁྲིགས་པའམ་ས་ཆ་སྐྱོ་པོ་ལ་སྐྱེ་བ་བླངས་ཤིང་དེ་འདྲ་ལ་རྒྱུན་རིང་པོ་
གནས་བཅའ་བ་དང། དེ་བཞིན་དུ་ལུང་པ་སྐྱོ་པོ་སྟོན་འབྲས་ཀྱི་རིགས་ཡག་པོ་མི་སྨིན་ས། ཟ་མའི་
རིགས་དེ་ཚོ་གཟུགས་པོ་ལ་ཡག་པོ་མི་འཕྲོད་ཅིང་ན་ཚ་བྱེད་པ། དེ་མིན་ལུང་པའི་ནང་དམག་འཁྲུགས་
སོགས་མང་པོ་ཡོང་བ། གཅན་གཟན་གདུག་པ་ཅན་གྱི་རིགས་ཡོད་ས། རྐུན་མ་དང་ཇག་པའང་
མང་པོ་ཡོད་ས་ལྟ་བུར་མི་ཚེ་བསྐྱལ་དགོས་པ་དེ་ཚོ་མི་དགེ་བའི་འབྲས་བུ་རེད། མདོར་ན་སྡུག་
བསྔལ་ཐམས་ཅད་དང། མི་འདོད་པ་ཡོངས་རྫོགས་མི་དགེ་བའི་འབྲས་བུ་ཡིན་པ་རེད། དེས་ན་མི་
དགེ་བའི་ལས་ཀ་རྣམས་རང་ལ་སྡུག་པོ་སྤྲོད་མཁན་རེད་འདུག། དེ་སྔོན་མང་པོ་བྱས་ཡོད་རེད།
དེ་ཚོ་བྱེད་ཉེས་བྱས་འདུག་བསམས་ཏེ་འགྱོད་པ་བྱེད། ད་ཕྱིན་ཆད་སྲོག་ལ་བབ་ནའང་སྡིག་པ་རྩ་
བ་ནས་མི་བྱེད་བསམ་པའི་སྡོམ་སེམས་བྱེད་དགོས་ཀྱི་ཡོད་རེད། དེ་ལྟར་བྱས་ན་སྔར་བྱས་ཀྱི་ཉེས་
པ་རྣམས་དག་ཅིང་ཕྱི་མ་རྣམས་འགོག་གི་རེད། དེར་བརྟེན་སྡིག་པ་བཤགས་རྒྱུ་གལ་ཆེན་པོ་རེད།
ཞར་བྱུང་སྟོབས་བཞིའི་སྒོ་ནས་སྡིག་པ་བཤགས་ཚུལ་བཤད་པ།སྡིག་བཤགས་བྱེད་སྟངས་
མང་པོ་ཡོད་རེད་དེ་ཡོངས་གྲགས་ལ་སྡིག་བཤགས་བྱེད་པའི་སྐབས་སུ་སྟོབས་བཞི་ཚང་དགོས་
རེད་གསུངས་པ་རེད། སྟོབས་བཞི་ནི། སུན་འབྱིན་པའི་སྟོབས། རྟེན་གྱི་སྟོབས། གཉེན་པོ་ཀུན་ཏུ་
སྤྱོད་པའི་སྟོབས་དང་ཉེས་པ་ལས་སོར་ཆུད་པའི་སྟོབས་བཅས་བཞི་ཡིན། དེ་ལས་དང་པོ་སུན་འབྱིན་
པའི་སྟོབས་ནི། སྔར་བྱས་ཀྱི་སྡིག་པ་ལ་འགྱོད་པ་བྱེད་པ་ལ་ཟེར། དཔེར་ན་དུག་འཐུངས་པས་
དེའི་འབྲས་བུ་མཐོང་ནས་འགྱོད་པ་བྱེད་པ་བཞིན་ཡིན།གཉིས་པ་རྟེན་གྱི་སྟོབས་ནི། སྡིག་པ་
ལས་སྐྱོབ་ནུས་ཀྱི་བཤགས་ཡུལ་རྣམས་ལ་བསྟེན་པ་སྟེ། སྨན་པ་ལ་བསྟེན་པ་བཞིན་ཡིན། གསུམ་
པ་གཉེན་པོ་ཀུན་ཏུ་སྤྱོད་པའི་སྟོབས་ལ་དྲུག་གསུངས་ཀྱི་ཡོད་རེད། དང་པོ་མདོ་སྡེ་ཀློག་པ། གཉིས་
པ་སྟོང་པ་ཉིད་སྒོམ་པ། གསུམ་པ་ཡི་གེ་བརྒྱ་པ་ལྟ་བུ་བཟླས་པ་བྱེད་པ། བཞི་པ་སངས་རྒྱས་ཀྱི་སྐུ་
གཟུགས་བཟོ་བ། ལྔ་པ་སངས་རྒྱས་དང་སངས་རྒྱས་ཀྱི་སྐུ་གཟུགས་ལ་མཆོད་པ་ཕུལ་བ། དྲུག་པ་
སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་མཚན་བློ་ལ་བཟུང་སྟེ་ཡང་ཡང་སྐྱོར་བ་རྣམས་

ཡིན། བཞི་པ་ཉེས་པ་ལས་ལྡོག་པའི་སྟོབས་ནི། བཤགས་པས་སྡིག་པ་དག་པས་ད་ཕྱིན་ཆད་མི་
བྱེད་བསམ་པའི་སྡོམ་སེམས་བྱེད་པ་ལ་ཟེར་གྱི་རེད། དུས་མྱུར་བར་བཤགས་པ་བྱེད་ཐུབ་པ་བྱ་
དགོས་རེད། དཀོན་མཆོག་གསུམ་ལ་བདག་སྐྱབས་མཆི། སྡིག་པ་ཐམས་ཅད་སོ་སོར་བཤགས།
ཞེས་པའི་བཤགས་ཚིག་འདི་སྐྱོར་བསྡད་ན་འགྲིག་གི་རེད།
དགེ་བ་བཅུ་དང་དེའི་རྣམ་སྨིན་འབྲས་བུ་སོགས་ཀྱི་སྐོར་བཤད་པ།གཉིས་པ་དགེ་བ་ནི།
འདོད་ཆགས་མེད་པ། ཞེ་སྡང་མེད་པ། གཏི་མུག་མེད་པ་ཟེར་མཁན་གྱི་དགེ་བའི་རྩ་བ་ཡིན་པའི་
སེམས་དགེ་བ་གསུམ་དང་། དད་པ་དང་བྱམས་སྙིང་རྗེ་སོགས་ཀྱིས་ཀུན་ནས་སློང་བའི་སྒོ་གསུམ་
གྱི་ལས་སམ་བྱ་བ་རྣམས་ལ་དགེ་བ་ཟེར་གྱི་ཡོད་རེད། ཀུན་སློང་དེ་ཚོའི་ཐོག་ནས་མི་དགེ་བ་བཅུ་
མི་བྱེད་བསམས་ཏེ་དགེ་བསྙེན་ལྟ་བུའི་སྡོམ་པ་བླངས། དེ་མིན་ན་མི་དགེ་བ་བཅུ་རྩ་བ་ནས་མི་
བྱེད་བསམ་པའི་སྤོང་སེམས་སམ་དམ་བཅས་མི་དགེ་བའི་ལས་བཅུ་སྤོང་བ་ལ་དགེ་བ་བཅུ་ཟེར་
གྱི་ཡོད་རེད། དགེ་བའི་ལས་ཀྱི་འབྲས་བུ་འཆད་དུས་མི་དགེ་བའི་འབྲས་བུ་རྣམས་གོ་ལྡོག་བཞག་
ན་སྔ་མ་དང་གཅིག་པ་རེད། དེའི་རྣམ་སྨིན་གྱི་འབྲས་བུ་ལ་མཐོ་རིས་ལྷ་དང་མི་ཡི་ལུས་རྟེན་ཐོབ་
ཀྱི་ཡོད་རེད། མྱོང་བ་རྒྱུ་མཐུན་ལ་སྲོག་གཅོད་སྤོང་བས་ཚེ་རིང་བ་ལ་སོགས་པ་དང། བྱེད་པ་རྒྱུ་
མཐུན་ལ་དགེ་བ་སྒྲུབ་པ་ལ་རང་བཞིན་གྱིས་དགའ་པོ་ཡོང་བ་དང། བདག་པོའི་འབྲས་བུ་ལ་ས་ཕྱོགས་
ཡག་པོར་སྐྱེས་ཤིང་འཚོ་བ་དང། ཟ་མ་དང་གྱོན་རྒྱུ་སོགས་ཡག་པོ་ཐོབ་པ། དེར་མ་ཟད་དགེ་བ་
བཅུ་པོ་རྣམས་ཐེག་དམན་སེམས་བསྐྱེད་ཀྱིས་སྒོ་ནས་བྱེད་པ་ཡིན་ན་དགྲ་བཅོམ་པའི་འབྲས་བུ་
ཐོབ། ཐེག་པ་ཆེན་པོའི་སེམས་བསྐྱེད་ཀྱི་སྒོ་ནས་བསྒྲུབས་ན་སངས་རྒྱས་ཀྱི་གོ་འཕང་ཐོབ་པར་
བྱེད་ཀྱི་རེད། དགེ་སྡིག་གི་ལས་ཚང་མ་ལ་སྟོབས་ཆེ་ཆུང་གི་ཁྱད་པར་ཆེན་པོ་ཡོད་རེད། དེ་ཡང་
དཔེར་ན་ཆོས་པ་ཞིག་གིས་མི་ཚེའི་རིང་ཉི་མ་རེར་མཆོད་རྟེན་ལ་སྐོར་བ་རེ་བྱེད་ཀྱི་ཡོད་ན། མི་
དེས་དེ་རིང་སྐོར་བ་གཅིག་རྒྱག་པ་དང༌། དུས་རྒྱུན་སྐོར་བ་མི་རྒྱག་མཁན་གྱི་མི་གཞན་ཞིག་གིས་
སྐོར་བ་གཅིག་རྒྱག་པ་གཉིས་པོ་སྟོབས་ཆེ་ཆུང་ཁྱད་པར་ཡོད་རེད། ཉིན་མ་རྟག་པར་བྱེད་པའི་

ལས་དེ་སྟོབས་ཆེ་བ་དང། དེ་བཞིན་དུ་ཀུན་སློང་ཤུགས་ཆེ་ཆུང་དང་། རང་དབང་ཡོད་པ་དང་དབང་
་མེད་དུ་བྱ་དགོས་བྱུང་བའི་དགེ་སྡིག་ག་རེ་ཡིན་ཡང་སྟོབས་ཆེ་ཆུང་དང༌། དེ་བཞིན་དུ་གཉེན་པོ་
ཡོད་མེད་ཀྱིས་སྟོབས་ཆེ་ཆུང་དུ་གྱུར་པ་དཔེར་ན་སྡིག་པ་ལ་འགྱོད་པ་བྱས་ན་སྡིག་པ་ཆུང་བ་དང་།
དགེ་བ་ལ་འགྱོད་པ་བྱས་ན་དགེ་བ་ཆུང་བ་དང་། དེ་ག་ནང་བཞིན་མི་དགེ་བ་འདི་འདྲ་གཅིག་ངས་
བྱས་པ་ཡིན་ཞེས་གཞན་ལ་ལབ་ན་ཉེས་པ་དག་འགྲོ་ཡི་ཡོད་རེད། དགེ་བ་འདི་འདྲ་ཞིག་ངས་བྱས་
པ་ཡིན་ཞེས་གཞན་ལ་ངོམ་ངོམ་བྱས་ན་དགེ་བ་དེའི་ནུས་པ་ཤུགས་ཆུང་དུ་འགྲོ་གི་ཡོད་རེད། དེ་
བཞིན་དུ་ཡུལ་གྱི་སྒོ་ནས་ཀྱང་ཆེ་ཆུང་གི་ཁྱད་པར་དཔེར་ན་ཡུལ་དཀོན་མཆོག་ལ་དད་པས་མཆོད་
པ་ཕུལ་བའམ་མ་དད་པས་མ་གུས་པ་དང་། ཕ་མ་ལ་ཕན་གནོད་བྱས་པའི་དགེ་སྡིག་རྣམས་སྟོབས་
ཆེ་བ་དང་། དཀོན་མཆོག་གི་རྟེན་ཡོད་སར་དགེ་སྡིག་ག་རེ་བྱེད་ཀྱང་སྟོབས་ཆེ་བ་ལྟ་བུ། དེ་བཞིན་
དུ་དུས་ཚོད་ཀྱིས་ཀྱང་ཁྱད་པར་འགྲོ་ཡི་ཡོད་པ་དཔེར་ན་སངས་རྒྱས་ཀྱི་དུས་ཆེན་བཞི་ལ་སོགས་
པར་དགེ་སྡིག་གང་ཡང་རུང་བ་བྱས་ན་ས་ཡ་ཕྲག་བདུན་འགྱུར་འགྲོ་ཡི་ཡོད་རེད་གསུངས་པ་རེད།
ལས་ཀྱི་འབྲས་བུ་མྱོང་བའི་དུས་ཀྱི་ཁྱད་པར་བཤད་པ།ལས་ཀྱི་འབྲས་བུ་ག་དུས་མྱོང་གི་
ཡོད་མེད་ཀྱི་སྐོར་ནི་གནད་འགག་ཆེན་པོ་རེད། དེ་ལ་འབྲས་བུ་མྱོང་ངེས་པ་དང་མྱོང་བ་མ་ངེས་པ་
སྟེ་གཉིས་གསུང་གི་འདུག ལས་སྟོབས་ཆེ་བ་དེ་ཚོའི་འབྲས་བུ་མྱོང་བར་ངེས་པ་རེད། སེམས་པ་
གཡེངས་ནས་ཁ་ཏོན་བྱེད་པ་ལྟ་བུའི་ལས་ནི་འབྲས་བུ་མྱོང་བ་མ་ངེས་པ་རེད། མྱོང་བ་ངེས་པ་དེ་
ལ་རིགས་གསུམ་ཡོད་རེད། དཔེར་ན་ཕ་མ་ལ་ཕན་གནོད་བྱེད་པ་ལྟ་བུ་ལས་སྟོབས་ཆེན་དེ་ཚོའི་
འབྲས་བུ་ཚེ་འདི་ལ་སྨིན་པ་སྲིད་ཀྱི་ཡོད་རེད། ལས་དེའི་རིགས་ལ་མཐོང་ཆོས་མྱོང་འགྱུར་གྱི་ལས་
ཞེས་ཟེར་གྱི་ཡོད་རེད། ང་རང་ཚོས་གསོག་པའི་ལས་ཁ་ཤས་ཀྱི་འབྲས་བུ་སྐྱེ་བ་རྗེས་མ་ལ་སྨིན་གྱི་
ཡོད་རེད། དེའི་རིགས་ལ་སྐྱེས་ནས་མྱོང་འགྱུར་གྱི་ལས་ཞེས་ཟེར་གྱི་ཡོད་རེད། ལས་ཁ་ཤས་ཀྱི་
འབྲས་བུ་སྐྱེ་བ་གཉིས་པ་ཕན་ཆད་ལ་འབྱུང་གི་ཡོད་རེད། དེའི་རིགས་ལ་ལན་གྲངས་གཞན་ལ་
མྱོང་འགྱུར་གྱི་ལས་ཞེས་ཟེར་གྱི་ཡོད་རེད། ལས་ཁ་ཤས་ཡུན་རིང་པོ་བསྡད་དེ་ཆུད་ཟོས་མི་འགྲོ་

བར་དུས་ལ་བབ་དུས་འབྲས་བུ་སྨིན་གྱི་རེད། ལས་རྒྱུ་འབྲས་གོ་དོན་ཆེན་པོ་རེད། མུས་ཆེན་སེམས་
དཔའ་ཆེན་པོས་མཛད་པའི་བློ་སྦྱོང་གི་འགྲེལ་པའི་ནང་ལ་ལས་འབྲས་ཀྱི་སྐོར་ངོ་མཚར་ཆེན་པོ་
འདུག ངེས་པར་སློབ་སྦྱོང་བྱ་དགོས་ས་རེད། ལུང་མ་བསྟན་གྱི་ལས་ནི་ཉོན་མོངས་པ་དང་དགེ་
བའི་སེམས་གང་གིས་ཀྱང་ཀུན་ནས་བསླངས་པ་མ་ཡིན་པ། དཔེར་ན་གཉིད་ཁུག་པ་དང་། ཟ་མ་
ཟ་བ་དང་གོས་ལོག་གྱོན་པ་ལྟ་བུ་ལ་ངོས་འཛིན་གནང་གི་འདུག དེ་མ་བཤད་ནའང་འགྲིགས་ཀྱི་
ཡོད་ས་རེད། ཀུན་མཁྱེན་གྱི་འགྲེལ་པ་འདིའི་ནང་མི་འདུག ལས་དེའི་རིགས་ལ་འབྲས་བུ་བདེ་
སྡུག་གང་ཡང་ཐོབ་རྒྱུ་ཡོད་མ་རེད་གསུངས་པ་རེད། ཡིན་ནའང་དེ་རྣམས་དགེ་བ་ལ་བསྒྱུར་ཐབས་
བྱ་དགོས་རེད། ཉེ་སྔོན་འདིའི་སྐོར་གཅིག་ཞུས་པ་ཡིན། དཔེར་ན་སྟན་ལ་འདུག་པའི་སྐབས་སེམས་
ཅན་ཐམས་ཅད་ཀྱིས་རྡོ་རྗེའི་གདན་ཐོབ་པར་ཤོག་བསམ་པ་དང། ཕྱི་ལོག་ལ་འགྲོ་དུས་འཁོར་
བའི་ཕྱི་ལོག་ལ་འགྲོ་གི་ཡོད་བསམ་པ། གཉིད་ཁུག་དུས་སེམས་ཅན་ཐམས་ཅད་ཀྱིས་ཆོས་སྐུ་ཐོབ་
པར་ཤོག་བསམ་པ་སོགས་མདོར་ན་སེམས་ཅན་གྱི་དོན་དག་ལ་སྨོན་ལམ་ཆེན་པོ་རྒྱག་ཐུབ་ན་
ལུང་མ་བསྟན་གྱི་ལས་དེ་ཚོ་དགེ་བ་ལ་བསྒྱུར་འགྲོ་གི་གསུངས་པ་རེད། དེ་འདྲ་བྱེད་ཐུབ་པ་ཡིན་
ན་འགྲོ་སོང་གཏོང་མི་དགོས་པ་ཐབས་མཁས་པོའི་ཐོག་ནས་ཉི་མ་རེ་རེ་ལའང་བསོད་ནམས་མང་
པོ་གསོག་ཐུབ་ཀྱི་ཡོད་རེད། དེ་ཚོ་ལག་ལེན་བྱ་དགོས་རྒྱུ་ཡིན་པ་རེད། མདོར་ན་གོང་དུ་ཞུས་པའི་
ཐབས་གསུམ་ལ་གོམས་ཆ་སྤྲོད་པའམ་བསྒོམ་པའི་སྒོ་ནས་ཚེ་འདི་ལ་ཞེན་པ་བཅད་ནས་ཚེ་འདི་བློས་
གཏོང་ཐུབ་ཀྱི་ཡོད་ན་ཆོས་མིན་པ་གཞན་མི་བྱེད་མཁན་ཞིག་འགྱུར་ཡོང་གི་ཡོད་པས་ཆོས་པ་ཨང་
དང་པོ་དེ་རེད་འགྲོ་ཡི་ཡོད་རེད། དེ་འདྲ་མ་བྱུང་ནའང་རང་གིས་ཆོས་དཔེར་ན་ཐོས་བསམ་སོགས་
གང་བྱེད་ཀྱང་ངེས་པར་ཚེ་འདི་ལ་མ་ཞེན་པ་སྟེ་ཚེ་འདིའི་དོན་དག་ཡིན་ཞེས་མ་བསམས་པ་ཞིག་
དགོས་ཀྱི་ཡོད་རེད། ཚེ་འདིའི་དོན་དག་ཡིན་བསམ་པ་ཡིན་ན་ཕྱི་མ་ཕན་ཆད་ལ་ཕན་ཐོགས་མེད་
པ་འདྲ། ཇོ་བོ་རྗེ་ལ་སློབ་མ་གཅིག་གིས་༼བྱང་ཆུབ་མཆོག་༽ ཁོང་གིས་སྒོམ་རྒྱག་གི་ཡིན་ཞུ་དུས། དེ་
ལས་ངན་པ་རེད། སྒོམ་བྱེད་རྒྱུ་ཡོད་མ་རེད་གསུངས་པ་རེད། འོ་ན་ཆོས་བཤད་ན་ཞུས་པས། དེ་

ཡང་ལས་ངན་པ་རེད་ཅེས་གསུངས་པ་རེད། འོ་ན་ག་རེ་བྱ་དགོས་རེད་ཞུ་དུས། ཚེ་འདི་བློས་གཏོང་
དགོས་ཀྱི་རེད་གསུངས་པ་རེད། དེ་ནས་གཅིག་གིས་ཚེ་འདིའི་དོན་དག་ལ་ཆོས་བྱས་པས་འབྲས་
བུ་གང་སྨིན་གྱི་རེད་ཅེས་དྲི་དུས། ཚེ་འདི་ལ་སྨིན་འགྲོ་གི་རེད་གསུངས། ཕྱི་མ་ལ་ག་རེ་བྱེད་ཀྱི་
རེད་ཟེར་དུས། ཕྱི་མ་ལ་དམྱལ་བའམ་ཡི་དྭགས་ལ་འགྲོ་གི་རེད་གསུངས་པ་རེད། དེས་ན་ཚེ་འདིའི་
དོན་དག་ལ་ཆོས་བྱེད་ན་ཆོས་འགྱུར་གྱི་ཡོད་མ་རེད། དེར་མ་ཟད་སྐྱེ་བ་རྗེས་མར་ངན་འགྲོ་ལ་མི་
འགྲོ་བའམ། མཐོ་རིས་ཐོབ་པའི་དོན་དག་ལ་བསམས་ཏེ་ཆོས་བྱས་ན་འཁོར་བའི་རྒྱུ་རེད་འགྲོ་བ་
མ་གཏོགས་ཉོན་མོངས་དང་སྡུག་བསྔལ་ལས་ཐར་པར་བྱེད་པའི་ལམ་རྣམ་དག་ཏུ་མི་འགྱུར། སོ་
སོ་རང་ཉིད་ཐར་པ་ཐོབ་པའི་ཆེད་དུ་ཡིན་བསམས་ནས་ཆོས་ག་འདྲ་ཞིག་བྱེད་ནའང་ཐེག་དམན་
གྱི་ལམ་རེད། དེས་ན་སེམས་ཅན་གྱི་དོན་དུ་སངས་རྒྱས་འཐོབ་པའི་ཆེད་དུ་ཡིན་བསམ་དགོས་ཀྱི་
ཡོད་རེད། ཆོས་གང་བྱས་ཀྱང་སེམས་ཅན་ཐམས་ཅད་སངས་རྒྱས་ཐོབ་པའི་ཆེད་དུ་ཡིན་བསམས་
ན་རང་གི་ཉམས་ལེན་དེ་ཞེན་པ་གསུམ་དང་བྲལ་བ་འགྱུར་གྱི་ཡོད་རེད། ད་ལྟ་ང་ཚོས་ཆོས་འཆད་
དུས། མགོ་ལ་སེམས་བསྐྱེད་དང་། མཇུག་ལ་བསྔོ་བ་བྱེད་ཀྱི་ཡོད་རེད། དེ་བཞིན་དུ་དགེ་བ་གང་
བསྒྲུབ་ནའང་མགོ་ལ་སེམས་བསྐྱེད། དངོས་གཞི་དམིགས་པ་མེད་པ་སྟེ་བདག་མེད་པ་ཤེས་མཁན་
ཡིན་ན་སོ་སོས་བྱེད་རྒྱུའི་དགེ་རྩ་དེ་བདེན་པར་མ་གྲུབ་པ་སྟོང་པ་ཉིད་ཡིན་བསམ་པ་ཞིག་དང།
མཇུག་ལ་བསྔོ་བ་བྱེད་དགོས་ཀྱི་ཡོད་རེད། ཁ་སང་ལས་རྒྱུ་འབྲས་སྐོར་བཤད་པ་རེད། ལས་རྒྱུ་
འབྲས་ལ་ཡིད་ཆེས་བྱེད་པ་དེ་འཇིག་རྟེན་པའི་ཡང་དག་པའི་ལྟ་བ་རེད། དེ་ཧ་ཅང་གལ་ཆེན་པོ་
ཡིན་གསུངས་པ་རེད། ང་ཚོའི་སེམས་རྒྱུད་ལ་འཇིག་རྟེན་པའི་ཡང་དག་པའི་ལྟ་བ་ཡོད་ན་ངན་འགྲོར་
འགྲོ་མི་དགོས་པ་བྱེད་ཀྱི་ཡོད་རེད།
ཚེ་འདིའི་ཆེད་དུ་ཚུལ་ཁྲིམས་བསྲུངས་བ་ཆོས་མིན་པར་བསྟན་པ། རྗེ་བཙུན་རིན་པོ་ཆེ་
གྲགས་པ་རྒྱལ་མཚན་གྱིས་གསུངས་པའི་ཞེན་པ་བཞི་བྲལ་གྱི་ཚིགས་བཅད་ཁ་ཤས་ཚེ་འདི་ལ་
ཞེན་པའི་དོན་ཚན་འདི་དང་འབྲེལ་ནས་གསུངས་པ་རེད། དེ་ཡང་། དང་པོ་ཚེ་འདིར་མ་ཞེན་པ། །

ཚུལ་ཁྲིམས་དང་ཐོས་བསམ་སྒོམ་པ་གསུམ། །ཞེས་བྱ་བ་གསུངས་པ་སྟེ། ཚེ་འདི་ལ་དམིགས་ནས་
ཚུལ་ཁྲིམས་སྲུང་བ་སོགས་ཀྱིས་དགེ་བ་སྒྲུབ་མཁན་ནི་ཆོས་པ་མིན་གྱི་གཤོལ་ལ་ཞོག །ཚེ་འདིའི་
དོན་དག་ལ་ཚུལ་ཁྲིམས་སྲུང་བ་སོགས་བྱེད་པ་ཡིན་ན་དེ་ཚོ་ཆོས་མ་རེད། བཞག་ན་ལེགས་པ་རེད་
གསུངས་པ་རེད། ་
ཐོག་མར་ཚུལ་ཁྲིམས་བཤད་ཙ་ན། །ཚུལ་ཁྲིམས་ནི་མཐོ་རིས་སྒྲུབ་པའི་རྩ་བ་ཅན་ཏེ་མཐོ་
རིས་ཀྱི་ལུས་རྟེན་ཐོབ་པ་ལ་ཚུལ་ཁྲིམས་དགོས་ཀྱི་རེད། ཐར་པ་སྒྲུབ་པའི་ཐེམ་སྐས་ཅན་ཏེ་ཐར་
པ་སྒྲུབ་པ་ལའང་ཚུལ་ཁྲིམས་དགོས་ཀྱི་རེད། སྡུག་བསྔལ་སྤོང་བའི་གཉེན་པོ་ཅན་ཏེ་ངན་སོང་དང་
འཁོར་བ་སྤྱིའི་སྡུག་བསྔལ་མེད་པར་བྱེད་པའམ་དེར་མི་སྐྱེ་བ་བྱེད་པ་ལའང་ཚུལ་ཁྲིམས་དགོས་ཀྱི་
རེད་གསུངས་པ་རེད། དེས་ན། ཚུལ་ཁྲིམས་ལ་མེད་ཐབས་མི་གདའ་སྟེ། །ཞེས་དམིགས་ཡུལ་དེ་
ཚོ་འགྲུབ་པ་ལ་ཚུལ་ཁྲིམས་ནི་མེད་ཐབས་མེད་ཡིན་པའི་རྒྱུ་མཚན་དེས་ན་རང་གི་ཁས་བླངས་པའི་
ཚུལ་ཁྲིམས་བསྲུང་རྒྱུ་ནི་ཤིན་ཏུ་གལ་ཆེན་པོ་རེད་གསུངས་པ་རེད། འོན་ཀྱང་ཚེ་འདི་ལ་ཞེན་པའི་
ཚུལ་ཁྲིམས་དེས་སྐྱོན་མང་པོ་བྱེད་ཀྱི་རེད་གསུངས་པ་རེད། སྐྱོན་གང་དང་གང་བྱེད་ཀྱི་རེད་ཟེར་ན།
ཆོས་བརྒྱད་སྒྲུབ་པའི་རྩ་བ་ཅན། །ཞེས་པ་སྟེ་བསྟོད་པ་དང་སྙན་གྲགས་དང། དཔལ་འབྱོར་ལ་
སོགས་པ་འཇིག་རྟེན་གྱི་ཆོས་རྣམས་སྒྲུབ་ཅིང་། དེའི་ཁར། ཚུལ་ཁྲིམས་ངན་ལ་གཤེ་བ་ཅན། །
ཞེས་པ་སྟེ་ཚུལ་ཁྲིམས་གཙང་མའམ་ཡག་པོ་མེད་མཁན་རྣམས་ལ་སྨད་པ་བྱེད་ཅིང། ཚུལ་ཁྲིམས་
རང་ལས་ལེགས་ཙམ་ཡོད་མཁན་རྣམས་ལ་ཕྲག་དོག་བྱེད་ཅིང་མི་སྙན་པ་བཤད། རང་གི་ཚུལ་ཁྲིམས་
དེ་དངོས་གནས་བྱས་ན་ངོ་ལྐོག་མེད་མཁན་གཅིག་གལ་ཆེན་པོ་རེད་དེ་གཡོ་སྒྱུའི་སྒོ་ནས་ངོ་ལྐོག་
བྱེད། ངོ་ལྐོག་བྱེད་པའི་ཚུལ་ཁྲིམས་དེས་འབྲས་བུ་ག་རེ་ཐོབ་ཀྱི་རེད་ཟེར་ན། དེས་ངན་འགྲོ་ལ་
འཁྲིད་པར་བྱེད་ཀྱི་ཡོད་པས། །ངན་འགྲོ་སྒྲུབ་པའི་ས་བོན་ཅན། །ཞེས་གསུངས། དེ་ལྟ་བུའི་ཚུལ་
ཁྲིམས་ནི་བཅོས་མའི་ཚུལ་ཁྲིམས་ཏེ་ཚུལ་ཁྲིམས་ཚད་ལྡན་མ་ཡིན་པས་དེ་བཞག་དགོས་ཀྱི་རེད་
གསུངས་པ་རེད། འོ་ན་ཚུལ་ཁྲིམས་མེད་པ་བྱས་པའམ་བསྲུང་མི་དགོས་པ་རེད་དམ་ཟེར་ན། རང་

གིས་ཚུལ་ཁྲིམས་གང་ཁས་བླངས་ཏེ་སྲུང་གི་ཡོད་པ་དེ་ཀུན་སློང་བརྗེས་ཏེ་བཅོས་པའམ་ཡག་པོ་
བཟོ་དགོས་རེད། ཡག་པོ་གང་འདྲ་ཞིག་ཏུ་ཟེར་ན། ཚུལ་ཁྲིམས་གང་ཞིག་ལ་ཐར་པ་སྒྲུབ་ཐུབ་
མཁན། མཐོ་རིས་སྒྲུབ་ཐུབ་མཁན། སྡུག་བསྔལ་སྤོང་ཐུབ་མཁན། དེ་འདྲའི་ཚུལ་ཁྲིམས་ཡག་པོ་
གཅིག་དགོས་གསུངས་པ་རེད། །ཚེ་འདིར་ཞེན་པའི་ཐོས་བསམ་ཆོས་མིན་པར་བསྟན་པ།དེ་ནས།
ཐོས་བསམ་བྱེད་པའི་གང་ཟག་དེ། །ཤེས་བྱ་སྒྲུབ་པའི་ལོངས་སྤྱོད་ཅན། །ཞེས་གསུངས་ཏེ་ཤེས་བྱ་
ཟེར་ན་འདིར་ཡོན་ཏན་ལ་གོ། །
དེའི་དོན་ནི་ཐོས་བསམ་གྱི་ལས་ཀ་ནི་ཤེས་བྱ་རིག་པའི་གནས་ཀྱི་ལོངས་སྤྱོད་དམ་ཡོན་
ཏན་ཕྱུག་པོ་བཟོ་མཁན་དང་། མ་རིག་སེལ་བའི་སྒྲོན་མེ་ཅན། །ཞེས་གསུངས་ཏེ། མ་རིག་པ་ནི་
བླང་དོར་མི་ཤེས་པ་དང་ཤེས་བྱའི་ཆོས་རྣམས་ཀྱི་གནས་ལུགས་མི་ཤེས་པ་ལ་ཟེར་ཞིང་ཐོས་
བསམ་གྱི་ལས་ཀ་ནི་མ་རིག་པའི་མུན་པ་དེ་དག་སེལ་བའམ་མེད་པ་བྱེད་མཁན་གྱི་སྒྲོན་མེ་ལྟ་བུ་
དང་། འགྲོ་བ་འདྲེན་པའི་ལམ་རྒྱུས་ཅན་ཏེ་སོ་སོ་རང་ཉིད་ནམ་ཞིག་རང་མགོ་ཐོན་པ་ཙམ་མིན་པ་
འགྲོ་བ་སེམས་ཅན་གཞན་རྣམས་ཀྱང་ཐར་པའི་ལམ་ལ་འདྲེན་པ་རྒྱུས་ཡོད་མཁན་དུ་འགྱུར་བ་
དང། དེར་མ་ཟད་ཐོས་བསམ་བྱེད་པ་ནི་ཡེ་ཤེས་ཀྱི་ཚོགས་ཡིན་པས། ཆོས་ཀྱི་སྐུ་ཡི་ས་བོན་ཅན། །
ཞེས་ཀྱང་གསུངས། དེར་བརྟེན། ཐོས་བསམ་ལ་མེད་ཐབས་མི་གདའ་སྟེ། །ཞེས་གསུངས་ཏེ་ཐོས་
བསམ་མི་བྱེད་པ་ཐབས་རྩ་བ་ནས་ཡོད་མ་རེད་ཟེར། གང་ལགས་ཤེ་ན། ་
ཆོས་ཆོས་བཞིན་དུ་བྱེད་པ་ལ་རང་གི་བྱ་རྒྱུའི་ཆོས་རྣམས་ནང་དོན་རིག་པ་ལ་སློབ་སྦྱོང་
བྱས་པའི་སྒོ་ནས་མ་ཤེས་ན་ཆོས་ཚུལ་བཞིན་དུ་བྱེད་མི་ཤེས་པའམ། སློབ་སྦྱོང་མ་བྱས་ན་ཆོས་ཚུལ་
བཞིན་དུ་བྱེད་ཐུབ་པའི་ཐབས་ཡོད་མ་རེད་ཅེས་པའི་དོན་བསྟན་ཏོ། །
ཚེ་འདི་ལ་ཞེན་པའི་ཐོས་བསམ་དེ། །ཟེར་དུས་ད་ལྟ་དཔེ་ཆ་བ་ཚོས་ཆོས་ལ་སློབ་སྦྱོང་བྱེད་
པའི་སྐབས་སོ་སོའི་ཐོས་བསམ་གྱི་བྱ་བ་རྣམས་ཚེ་འདི་ལ་ཞེན་པའི་ཐོས་བསམ་ཡིན་མིན་ཇི་ལྟར་
བྱས་ཏེ་རྟོགས་དགོས་ཀྱི་རེད་ཅེས་དྲི་ན། འོག་ནས་འཆད་པའི་རྟགས་སམ་སྐྱོན་འདི་ཚོ་བྱུང་ན་ཚེ་

འདི་ལ་ཞེན་པའི་ཐོས་བསམ་དུ་འགྲོ་བ་ཡིན། དེ་ཡང་། ང་རྒྱལ་སྒྲུབ་པའི་ལོངས་སྤྱོད་ཅན། །ཞེས་
གསུངས་ཏེ་འཁོར་དང་ལོངས་སྤྱོད་སྒྲུབ་པའི་སྒོ་ནས་ང་རྒྱལ་མང་པོ་གསོག་སྡོད་མཁན། ཐོས་བསམ་
དམན་པ་དང་ཐོས་བསམ་མི་བྱེད་མཁན་ཚོ་ལ་བརྙས་བཅོས་དང། ཐོས་བསམ་རང་ལས་ལེགས་
པ་ཡོད་མཁན་ཚོ་ལ་ཕྲག་དོག །དེ་བཞིན་དུ་རང་གིས་ཆོས་བཤད་ནས་དངོས་སུ་འཁོར་དང་ལོངས་
སྤྱོད་སྒྲུབ་པ་སོགས་དེ་འདྲའི་རིགས་ཀྱི་ཐོས་བསམ་ནི། ངན་འགྲོ་སྒྲུབ་པའི་རྩ་བ་ཅན། །ཞེས་གསུངས་
ཏེ་སྐྱེ་བ་ཕྱི་མར་ངན་སོང་ལ་ཁྲིད་པར་བྱེད་པའི་རྒྱུ་རེད་གསུངས་པ་རེད། དེ་ལྟ་བུའི་ཆོས་བརྒྱད་ཀྱི་
ཐོས་བསམ་ནི། གཤོལ་ལ་ཞོགས་ཞེས་གསུངས་ཏེ་མ་བྱས་ན་ལེགས་པ་རེད་ཅེས་གསུངས་པ་རེད།
སྒོམ་པ་བྱེད་པའི་གང་ཟག་དེ། ཉོན་མོངས་སྤོང་བའི་གཉེན་པོ་ཅན། །ཞེས་གསུངས་ཏེ་རང་
རང་སོ་སོའི་སེམས་རྒྱུད་ཀྱི་ཉོན་མོངས་པ་རྣམས་ཐོས་བསམ་ཙམ་གྱིས་སྤོང་མི་ཐུབ་པར་སྒོམ་
ཉམས་ལེན་གྱིས་སྤོང་དགོས་ཀྱི་ཡོད་པས་སྒོམ་ནི་ཤིན་ཏུ་གལ་ཆེན་པོ་རེད། འཁོར་བའི་རྒྱུ་ཟག་
བཅས་ཀྱི་ལས་དང་ཉོན་མོངས་པ་དང། འབྲས་བུ་འཁོར་བ་འགྲོ་བ་དྲུག་གི་སྐྱེ་གནས་རྣམས་ལས་
ཐར་པ་ཡང་སྒོམ་ཉམས་ལེན་མེད་ན་མི་འཐོབ་ཅིང༌། སྒོམ་བྱེད་ན་མཐར་ཐུག་དགྲ་བཅོམ་པའང་
ཐོབ་ཡོང་གི་ཡོད་རེད། གནས་ལུགས་རྟོགས་པའི་ལོངས་སྤྱོད་ཅན། །ཞེས་གསུངས་ཏེ་དེའི་དོན་ནི་
སྒོམ་ཉམས་ལེན་ལ་བརྟེན་ནས་ཉམས་ལེན་པ་རང་ཉིད་ཤེས་བྱའི་ཆོས་རྣམས་ཀྱི་གནས་ལུགས་
གསལ་པོར་རྟོགས་པའི་ཤེས་རབ་ཀྱི་ལོངས་སྤྱོད་ཕྱུག་པོ་ཡོད་མཁན་དུ་འགྱུར་བ་དང། མཐར་
ཐུག་ལ། སངས་རྒྱས་སྒྲུབ་པའི་ས་བོན་ཅན། །ཞེས་གསུངས་ཏེ་སྒོམ་གྱིས་རང་ཉིད་གཞན་དོན་དུ་
སངས་རྒྱས་ཐོབ་ཅེས་པའི་དོན་རེད།
དེས་ན་སྒོམ་ནི་སངས་རྒྱས་ཐོབ་པ་དང་གནས་སྐབས་ཐམས་ཅད་དུ་མེད་ཐབས་མེད་པ་
ཞིག་ཡིན་པས་གཏན་གཏན་སྒོམ་བྱེད་དགོས་ཀྱི་རེད་གསུངས་པ་རེད། ཚེ་འདི་ལ་དམིགས་པའི་
སྒོམ་ཆེན་གྱིས་ཚེ་འདི་ལ་ཞེན་ཏེ་སྒོམ་ཉམས་ལེན་བྱེད་ཀྱི་ཡོད་པའི་རྟགས་མང་པོ་ཡོད་རེད་ཅེས་
གསུངས་པ་རེད། དཔེར་ན། དབེན་པར་འདོད་པའི་འདུ་འཛི་ཅན། །སྒོམ་བྱེད་དུས་གནས་དབེན་

པ་མི་མེད་ས་རང་གཅིག་པུ་བྱས་ཏེ་སྡོད་དགོས་ཀྱི་ཡོད་རེད་ཅེས་གསུངས་པ་བཞིན་ཆོས་བརྒྱད་ཀྱི་
སྒོམ་བྱེད་མཁན་དེ་ཚོས་རི་མགོ་མཐོན་པོ་ས་དབེན་པ་ལ་ཕྱིན་ཏེ་དེར་གནས་བཅས་ནས་སྡོད་ཀྱང་
མི་མང་པོ་བཀུག་ནས་འདུ་འཛི་བྱེད། འདུ་འཛི་ནི་ཉུང་མཐའ་མི་གཉིས་གསུམ་མཉམ་དུ་འདུ་བ་
ལ་ཟེར།
ལོང་གཏམ་སྨྲ་བ་ཞེས་ཁ་ཏོན་དང་སྒོམ་བརྒྱབ་དགོས་རྒྱུ་ཡིན་པ་ལ་དེ་ཚོ་མ་བྱས་པར་ལོང་
གཏམ་སྟེ་དོན་མེད་པའི་གཏམ་མང་པོ་དང། གྲུབ་འབྲས་མེད་པའི་གཏམ་བཤད་ཅིང་། ཐོས་
བསམ་ནི་ཆོས་མིན་གྱི་བྱ་བ་ནང་བཞིན་མི་དགོས་པ་རེད་ཅེས་སོགས་ཟེར་ཏེ་ཐོས་བསམ་བྱེད་
མཁན་ཚོ་ལ་སྐུར་འདེབས་མང་པོ་བྱེད། སྒོམ་བྱེད་མཁན་ཡག་པོ་གཞན་དག་ལ་ཕྲག་དོག་བྱེད་ཅིང་།
མི་སྙན་པ་བཤད། །
སྒོམ་ཟེར་དུས་རྣམ་གཡེང་དང་བྱིང་རྒོད་མེད་པ་བྱེད་དགོས་ཀྱི་ཡོད་རེད། དེ་རང་གིས་སྒོམ་
ཉམས་ལེན་སྐབས་དྲན་ཤེས་ཀྱི་ཆ་ཤས་ཙམ་མེད་པར་ཡང་ན་སེམས་བྱིང་ཞིང་རྨུགས། ཡང་ན་སེམས་
བསྒོམ་བྱ་གང་ཡིན་པའི་དོན་ལ་མི་སྡོད་པར་རྣམ་གཡེང་ངམ་རྒོད་པའི་དབང་དུ་འགྲོ། དེ་འདྲའི་
རྟགས་མཚན་བྱུང་ན་འཇིག་རྟེན་ཆོས་བརྒྱད་ཀྱི་སྒོམ་འགྱུར་གྱི་ཡོད་རེད། དེ་ལྟ་བུའི་ཆོས་བརྒྱད་ཀྱི་
སྒོམ་གྱིས་ཕན་མི་ཐོགས་པས་ཆོས་བརྒྱད་ཀྱི་བསམ་གཏན་གཤོལ་ལ་ཞོགས། ཞེས་པ་སྟེ། བཞག་
ན་ལེགས་པ་རེད་གསུངས་པ་རེད།
འཁོར་བ་ལ་ཞེན་ན་ངེས་འབྱུང་མིན་པའི་ཚུལ་བཤད་པ།ད་དེ་རིང་འཁོར་བ་ལ་ཞེན་ན་ངེས་
འབྱུང་མིན་ཞེས་པའི་ཚིག་རྐང་པ་གཉིས་པ་དེའི་སྐོར་ཞུ་རྒྱུ་ཡིན། སངས་རྒྱས་ཀྱི་གོ་འཕང་ལ་རེ་བ་
རྒྱག་པ་ལ་འཁོར་བ་སྤྱི་དང་བྱེ་བྲག་ཚང་མ་ལ་སྐྱོན་མཐོང་ཞིང་ཞེན་པ་ལོག་དགོས་ཀྱི་ཡོད་རེད།
འཁོར་བ་ལ་སྐྱོན་མ་མཐོང་ན་དེ་ལས་གཞན་ཞིག་དགོས་བསམ་པའི་བསམ་བློ་ཡོང་གི་མ་རེད།
དཔེར་ན་ཅ་ལག་དང། མི་ལྟ་བུ་བརྗེ་ལེན་བྱེད་དགོས་དུས་སྔོན་མ་དེ་རྣམས་ཀྱི་སྐྱོན་ངེས་པར་དུ་
མཐོང་དགོས་ཀྱི་རེད། དེ་ནས་བརྗེ་དགོས་པའི་བསམ་བློ་ཡོང་གི་ཡོད་རེད། འཁོར་བ་ལ་ཞེན་པ་

ལོག་པ་ལ་འཁོར་བའི་ཉེས་དམིགས་སམ་སྐྱོན་ཤེས་དགོས་ཀྱི་ཡོད་རེད། དེ་ཡང་དང་པོར་འཁོར་
བའི་ཉེས་དམིགས་མང་པོ་ཐོས། མང་པོ་བསམ་དགོས་ཀྱི་ཡོད་རེད། ཚར་གཅིག་ཐོས་ནའང་
འཁོར་བ་ལ་ཞེན་པ་ལོག་པ་ལ་ཏོག་ཙམ་ཕན་གྱི་རེད་དེ་རྒྱུན་རིང་སྡོད་ཀྱི་མ་རེད། དཔེར་ན་རྡོ་ཡི་
སྟེང་ན་ཆར་པ་བབས་དུས་དེའི་ནང་མ་སྦྱང་བ་ཡིན་པས་ཆར་པ་ཆད་དུས་རྡོ་དེ་སྐམ་པོར་འགྱུར་
འགྲོ་གི་ཡོད་རེད། དེས་ན་ཚར་གཅིག་ཐོས་པ་ཙམ་ལ་དེ་ཙམ་གྱི་ཕན་ཐོགས་ཆེན་པོ་མེད་པས་ཡང་
ནོས་ཡང་དུ་བསམས་ནས་འཁོར་བ་སྤོང་འདོད་ཀྱི་བློ་མ་སྐྱེས་བར་དུ་གོམས་འཇུག་དགོས་ཀྱི་ཡོད་
རེད། ་
འཁོར་བའི་ཉེས་དམིགས་སྤྱིར་བཤད་པ།འཁོར་བའི་ཉེས་དམིགས་བཤད་པའི་སྐབས་སུ།
དང་པོ་འཁོར་བ་སྤྱི་ཡི་ཉེས་དམིགས་བཤད། དེ་ནས་སོ་སོའི་ཉེས་དམིགས་བཤད་དེ་དོན་ཚན་གཉིས་
བྱས་ནས་ཞུ་རྒྱུ་ཡིན། འཁོར་བ་ལ་ཉེས་པའམ་སྐྱོན་བསམ་གྱིས་མི་ཁྱབ་པ་མང་པོ་ཡོད་པ་དེའི་ནང་
ནས་ཆེ་བ་དེ་ཚོ་བསྡོམས་ནས་སྡུག་བསྔལ་གསུམ་དང། ཡང་ན་སྡུག་བསྔལ་བརྒྱད། ཡང་ན་སྡུག་
བསྔལ་དྲུག་ཅེས་གསུངས་པ་དེ་འདྲ་ཡང་ཡོད། །
སྡུག་བསྔལ་ཞེས་པའི་དོན་ནི་ཅུང་ཟད་གོ་ཁག་པོ་རེད། དེ་ལ་སྡུག་བསྔལ་གྱི་སྡུག་བསྔལ་
དང༌། འགྱུར་བའི་སྡུག་བསྔལ་དང་ཁྱབ་པ་འདུ་བྱེད་ཀྱི་སྡུག་བསྔལ་ཏེ་སྡུག་བསྔལ་གསུམ་ཡོད།
སྡུག་བསྔལ་གྱི་སྡུག་བསྔལ་ཟེར་བ་དེ་ལུས་དང་སེམས་ཀྱི་ཚོར་བ་སྡུག་བསྔལ་དང་དེ་ཚོའི་མཉམ་
དུ་ཡོད་པའི་སེམས་སེམས་བྱུང་རྣམས་དང། ཚོར་བ་དེ་རྣམས་འབྱུང་སའི་ཡུལ་ཟག་བཅས་ཀྱི་ཆོས་
དང་བཅས་པ་ཚང་མ་ལ་ཟེར་གྱི་ཡོད་རེད།
འགྱུར་བའི་སྡུག་བསྔལ་ནི། ལུས་སེམས་ཀྱི་ཚོར་བ་བདེ་བདང་དེ་དག་གི་གྲོགས་སེམས་
སེམས་བྱུང་ཡུལ་དང་བཅས་པ་ལ་ཟེར། ་
ཁྱབ་པ་འདུ་བྱེད་ཀྱི་སྡུག་བསྔལ་ནི། བདེ་བའང་མ་ཡིན་སྡུག་བསྔལ་ཡང་མ་ཡིན་པའི་ཚོར་
བ་བཏང་སྙོམས་དང། དེའི་གྲོགས་སེམས་སེམས་བྱུང་དང་། དེ་ཚོ་སྐྱེ་བའི་ཡུལ་ཟག་བཅས་དང་

བཅས་པ་ལ་ཟེར་གྱི་ཡོད་རེད། མངོན་པ་ལས་དེ་ལྟར་གསུངས་པ་རེད། ་དཔལ་ཆོས་ཀྱི་གྲགས་
པས། རྒྱུ་ལས་དང་ཉོན་མོངས་པ་ལས་བྱུང་བའི་འབྲས་བུ་ཟག་བཅས་ཐམས་ཅད་ཁྱབ་པ་འདུ་བྱེད་
ཀྱི་སྡུག་བསྔལ་ཟེར་གྱི་རེད་གསུངས་པ་རེད། ཟག་བཅས་ནི་ཆོས་གང་ཞིག་ལ་བརྟེན་ནས་ཉོན་
མོངས་པ་སྐྱེ་ཞིང་རྒྱས་སུ་རུང་བ་ལ་ཟེར་གྱི་ཡོད་རེད། ་
སྡུག་བསྔལ་གསུམ་ཁྲིད་བྱས་ཏེ་སྒོམ་པའི་སྐབས་སུ་ལམ་འབྲས་དང་འདི་རྣམས་གཅིག་པ་
རེད་འདུག སྡུག་བསྔལ་གྱི་སྡུག་བསྔལ་ནི་ངན་སོང་གསུམ་གྱི་སྡུག་བསྔལ་དང་། འགྱུར་བའི་སྡུག་
བསྔལ་ནི་མཐོ་རིས་ཀྱི་སྡུག་བསྔལ་དཔེར་ན་ཕྱུག་པོ་དབུལ་པོར་འགྲོ་བ་ལྟ་བུ་དང་། ཁྱབ་པ་འདུ་
བྱེད་ཀྱི་སྡུག་བསྔལ་ནི་ལས་ཀ་རྫོགས་མཐའ་མེད་པ་ལྟ་བུ་ལ་ངོས་འཛིན་གནང་བ་རེད། ་
སྡུག་བསྔལ་བརྒྱད་ནི། དང་པོ་སྐྱེ་བའི་སྡུག་བསྔལ་མ་ཡི་མངལ་དུ་གནས་པའི་གནས་སྐབས་
དང། སྐྱེ་བའི་གནས་སྐབས་ན་སྡུག་བསྔལ་དྲག་པོ་ཡོང་གི་ཡོད་རེད། གཉིས་པ་རྒས་པའི་སྡུག་
བསྔལ་ལ་མང་པོ་ཡོད་པ་དཔེར་ན་གཟུགས་མཛེས་པ་མི་མཛེས་པར་གྱུར་པ། ལུས་ངག་ཡིད་གསུམ་
གྱི་སྟོབས་ཡོད་པ་མེད་པར་གྱུར་པ། ན་ཚ་མེད་ནའང་རྒས་ཀྱི་ཡོད་པ་དེ་ལ་སོགས་པའི་སྡུག་བསྔལ་
མང་པོ་ཡོད་རེད། གསུམ་པ་ན་བ་ལ་དཔེར་ན། ཟུག་བརྒྱབ་པ་དང་གཤགས་བཅོས་འདྲ་པོ་སྨན་
བཅོས་དཀའ་ལས་ཁག་པོ་བྱེད་དགོས་པ་དང་། ལོངས་སྤྱོད་ཟད་པ་ལ་སོགས་པའི་སྐབས་སེམས་
སྡུག་རིགས་མི་འདྲ་བ་མང་པོ་ཡོད། །
བཞི་པ་ཤི་བ་ལ་ཡང་སྡུག་བསྔལ་མང་པོ་རེད། དཔེར་ན་ཤིན་ཏུ་གཅེས་པའི་ལུས་ལོངས་
སྤྱོད་དང་བཅས་པ་རང་ལ་ཡོད་པ་ཚང་མ་གཡུག་དགོས་དུས་སེམས་ལ་མྱ་ངན་གྱི་ཚོར་བ་དྲག་པོའམ་
ཆེན་པོ་ཡོང་གི་ཡོད་རེད། ་
ལྷག་པར་དུ་སྡིག་པ་ཚབས་ཆེན་བྱེད་མཁན་ཚོ་ལ་དམྱལ་བའི་སྣང་བ་འཆར་ཏེ་ཞེད་སྣང་
ཆེན་པོ་ཡོང་གི་ཡོད་རེད། དེ་མིན་ཆོས་ཏོག་ཙམ་གོ་མྱོང་བ་ཡིན་ནའང་ལག་ལེན་བྱེད་རྒྱུ་མ་བྱུང་བ་
ཚོར་དེའི་སྐབས་ལ་འགྱོད་པ་ཆེན་པོ་སྐྱེ་གི་ཡོད་རེད།

ལྔ་པ་དགྲ་སྡང་བ་དང་འཕྲད་པའི་སྡུག་བསྔལ་དཔེར་ན་མི་སྒེར་སོ་སོ་ལ་ཡིན་ནའང་འདྲ། །
ཚོགས་པ་དང་ལུང་པ་སྤྱི་ལ་ཡིན་ནའང་འདྲ། དགྲ་དང་འཕྲད་པ་ཙམ་གྱིས་ལུས་དང་སེམས་ལ་སྡུག་
བསྔལ་རིགས་མི་འདྲ་བ་མང་པོ་ཡོང་གི་ཡོད་རེད། །
དྲུག་པ་གཉེན་བྱམས་པ་དང་བྲལ་བའི་སྡུག་བསྔལ་ནི། རང་རང་སོ་སོའི་ཕ་མ་གཉེན་ཚན་
བྱམས་པ་རྣམས་སུ་དང་གནས་སྐབས་སམ་ལྷག་པར་དུ་གཏན་དུ་ཁ་བྲལ་དུས་སེམས་ལ་བཟོད་མི་
ཐུབ་པའི་མྱ་ངན་ཡོང་གི་ཡོད་རེད། བདུན་པ་རེ་བའི་འབྲས་བུ་མེད་པའི་སྡུག་བསྔལ་ནི། དཔེར་ན་
ཚོང་པ་རྣམས་ལ་ཚོང་ཡག་པོ་མ་བྱུང་བ་དང། སོ་སོའི་ཆོས་དང་འཇིག་རྟེན་གྱི་ལས་དོན་འགྲུབ་
པའི་དོན་དུ་མི་གཞན་ཞིག་ལ་རེ་བ་བརྒྱབ་ནས་དེ་མ་བྱུང་བ་ལ་སོགས་པའི་སྐབས་སེམས་ལ་
དཀའ་ངལ་ཆེན་པོ་ཡོང་བ་སོགས་མདོར་ན་རང་གི་རེ་བའམ་འདོད་པ་གང་ཡོད་པ་སེམས་ལ་
བསམ་པ་ནང་བཞིན་མི་འགྲུབ་པའི་སེམས་ཀྱི་སྡུག་བསྡུལ་སྣ་ཚོགས་པ་ལ་ཟེར་གྱི་རེད། བརྒྱད་པ་
མདོར་ན་ཉེ་བར་ལེན་པའི་ཕུང་པོ་ལྔ་ནི་སྡུག་བསྔལ་ལོ་ཞེས་གསུངས་པ་རེད། ཉེར་ལེན་གྱི་ཕུང་
པོ་ཟེར་ན། སོ་སོའི་གཟུགས་པོ་དང་སེམས་འདི་ཚོ་རེད། དེས་ཉོན་མོངས་པ་གཞན་དག་དང་སྡུག་
བསྔལ་གྱི་རྟེན་བྱེད་ཅིང་། ཁོང་ཚོ་ཡང་ཁྱབ་པ་འདུ་བྱེད་ཀྱི་སྡུག་བསྔལ་གྱི་ངོ་བོ་རེད། ་
་སྡུག་བསྔལ་དྲུག་ནི། དང་པོ་དགྲ་དང་གཉེན་ལ་ངེས་པ་མེད་པ། གཉིས་པ་འདོད་པས་
ཚིམས་པ་མེད་པ་སྟེ་དཔེར་ན་བཟའ་བཏུང་གི་རིགས་ལ་ཅི་ཙམ་ཞིག་ལོངས་སྤྱད་ནའང་ཚིམས་པ་
མེད་པ་དང་། དཔེ་དེ་བཞིན་དུ་འཁྲིག་སྤྱོད་ཀྱི་ལས་ག་ཚད་ལོངས་སྤྱད་ནའང་ཚིམས་པ་མེད་པ་དེའང་
སྐྱོན་རེད། གསུམ་པ་ལུས་མང་པོ་འདོར་དགོས་པའི་སྡུག་བསྔལ་ནི་ངེད་ཚོ་འཁོར་བ་ལ་ནམ་ཡོང་
བའི་ཐོག་མ་ཡོད་མ་རེད། ཐོག་མ་མེད་པའི་དུས་ནས་བྱུང་སྡོད་པ་ཡིན་པས་སེམས་ཅན་མང་པོའི་
ལུས་མང་པོ་བླངས་ཏེ་དོར་ཚར་ཡོད་རེད། བཞི་པ་ཚུར་ལུས་མང་པོ་བླང་དགོས་པ་དེ་རེད། ད་དུང་
ཡང་ལས་དང་ཉོན་མོངས་པའི་འཆིང་བ་ལས་མ་ཐར་བར་དུ་སེམས་ཅན་རེ་རེའི་སྐྱེ་བ་ཚད་མེད་པ་
མང་པོ་ཟམ་མ་ཆད་པར་བླང་དགོས་པའང་འཁོར་བའི་སྐྱོན་ནམ་སྡུག་བསྔལ་ཞིག་རེད། ལྔ་པ་མཐོ་

དམན་ངེས་པ་མེད་པའི་སྡུག་བསྔལ་ནི་མཐོན་པོ་དམའ་བོར་གྱུར། ཕྱུག་པོ་དབུལ་པོར་གྱུར་པ་དེ་
ཚོ་རེད། དྲུག་པ་ནི་ཤི་བའི་གནས་སྐབས་ན་རང་ཉིད་གྲོགས་མེད་གཅིག་པུ་འགྲོ་དགོས་པ་དེ་རེད།
དམྱལ་བ་ཚ་གྲང་དང་ཉེ་འཁོར་གྱི་སྡུག་བསྔལ་བྱེ་བྲག་ཏུ་བཤད་པ།ད་སེམས་ཅན་སོ་སོའི་
སྡུག་བསྔལ་ཞུ་རྒྱུ་ཡིན། དེའི་ནང་ནས་དམྱལ་བ་ལ་གྲང་དམྱལ་གྱི་སྐོར་ཞུས་ན། གྲང་དམྱལ་ནི་ས་
ཆ་གངས་རི་དང་འཁྱགས་རོམས། ཁ་བ་བབ་སྡོད་ས་དེ་འདྲ། གྱོན་གོས་མེད་པ། ཁང་པ་མེད་པ་དེ་
འདྲ་རེད། དམྱལ་བའི་གནས་དེ་ཚོ་ལ་སྣང་བ་ཡང་ཡོད་མ་རེད། དེ་ལ་བརྒྱད་ཡོད་རེད། དང་པོ་ཆུ་
བུར་ཟེར་བའི་གྲང་དམྱལ་བ་ནི། ཤིན་ཏུ་གྲང་བའི་སྟོབས་ཀྱིས་ལུས་པོ་ལ་ཆུ་བུར་མང་པོ་བྱུང་བ་
དང། གཉིས་པ་ཆུ་བུར་བརྡོལ་བ་ཞེས་བྱ་བའི་གྲང་དམྱལ་བ་ནི། ཤིན་ཏུ་གྲང་བས་ལུས་ཀྱི་ཆུ་བུར་
བརྡོལ་ནས་རྨར་གྱུར་པ་དང། གསུམ་པ་ཨ་ཆུ་ཟེར་བ་ནི། ཤིན་ཏུ་གྲང་ནས་ཨ་ཆུ་ཞེས་རང་དབང་
མེད་པར་སྡུག་སྐད་རྒྱག་པ་དང་། བཞི་པ་ཀྱེ་ཧུད་ཟེར་བ་ནི། སྐད་ཤུགས་ཆུང་ཆུང་ཁ་དེ་ཙམ་
གྲགས་མི་ཐུབ་མཁན་དེ་འདྲ་ཡོད། ལྔ་པ་སོ་ཐམ་ཐམ་པ་ཟེར་བ་ནི། ཁ་གྲགས་མི་ཐུབ་ཅིང་སོ་
ཐམ་ཐམ་དང་ལུས་པོ་འདར་ཤིག་ཤིག་བྱེད་པ། དྲུག་པ་ཨུཏྤལ་ལྟར་གས་པ་ནི། ཨུཏྤལ་སྔོན་པོ་
ནང་བཞིན་གཟུགས་པོ་སྔོན་པོ་ཆགས་ནས་ཚལ་པ་མང་པོ་གས་པ། བདུན་པ་པདྨ་ལྟར་གས་པ་ནི།
མེ་ཏོག་པདྨ་ནང་བཞིན་མདོག་དམར་པོ་ཕར་གོག་ནས་སྔོན་པོ་ཆགས་འགྲོ་ཞིང་དུམ་བུ་ཁ་ཤས་
གས་སོང་བ། བརྒྱད་པ་པདྨ་ལྟར་ཆེར་གས་པ་ནི། དེ་ཡང་དུམ་བུ་མང་པོ་ནང་ཁྲོལ་དང་བཅས་པ་
ཚོས་གཞི་དམར་པོ་བྱས་ནས་གས་འགྲོ་བ་དེ་ཚོ་རེད། ང་ཚོ་མི་ལ་དམྱལ་བ་པ་དེ་རྣམས་ཀྱི་སྡུག་
བསྔལ་དེ་དག་སྐར་མ་གཅིག་ལ་བྱུང་བ་ཡིན་ནའང་ཤི་འགྲོ་གི་ཡོད་རེད། ཡིན་ནའང་དམྱལ་བའི་
སེམས་ཅན་དེ་རྣམས་རང་རང་གི་ལས་ཀྱི་དབང་གིས་ཤི་རྒྱུ་མེད་པར་ཡུན་རིང་པོ་གཅིག་སྡོད་ཀྱི་
ཡོད་རེད།
ཚ་དམྱལ་བརྒྱད་ལས་དང་པོ་ཡང་སོས་ནི། སེམས་ཅན་དེ་ཚོ་བརྫུས་ཏེ་སྐྱེ་འགྲོ་གི་ཡོད་རེད།
སྐྱེ་ཚར་དུས་དེ་ན་ཡོད་པའི་སེམས་ཅན་རྣམས་ཕན་ཚུན་དགྲ་ཤ་སྟག་ཏུ་མཐོང་ཞིང་ལག་པར་རང་

བཞིན་གྱིས་མཚོན་བྱུང་སྟེ་གཅིག་གིས་གཅིག་གསོད་རེས་བྱེད་ཅིང་། དངོས་སུ་ཤི་ཡི་ཡོད་མ་རེད་
དེ་ཏོག་ཙམ་བརྒྱལ་འགྲོ་བ་དང། ཡང་ཡར་སོས། ཡང་སྔར་བཞིན་ཕན་ཚུན་གསོད་རེས་བྱེད་པའི་
སྡུག་བསྔལ་དེ་འདྲའི་རིགས་མྱོང་བཞིན་གནས་པ་དང་། གཉིས་པ་ཐིག་ནག་ནི། དམྱལ་བའི་ལས་
བྱེད་རྣམས་ཀྱིས་ལུས་པོ་ལ་ཐིག་མང་པོ་བརྒྱབ་ནས་སྟ་རེ་བསྣུན་ཏེ་གཤགས་ཀྱི་ཡོད་རེད། གསུམ་
པ་བསྡུས་འཇོམས་ཟེར་བ་ནི། རི་དུད་འགྲོའི་གདོང་པ་འདྲ་པོ་དེ་འདྲའི་བར་ལམ་ན་ཡང་ཡང་ད་
མྱལ་བའི་ལས་བྱེད་རྣམས་རྒྱུགས་ཏེ་དེ་གཉིས་བར་ལམ་འཐབ། ཁྲག་འབབ་པ་ལ་སོགས་པ་ཁ་
ཤས་ཡོད་ས་རེད། བཞི་པ་ངུ་འབོད་ཟེར་བ་ནི། ལྕགས་ཀྱི་ཁང་པ་སྒོ་མེད་པ་མེ་འབར་བ་གཅིག་གི་
ནང་བསྲེགས་ནས་ངུ་སྐད་བརྒྱབ་པ་དེ་རེད། ལྔ་པ་ངུ་འབོད་ཆེན་པོ་ཟེར་བ་ནི། ཁང་པ་ཉིས་རིམ་
ནང་ཚུད་ནས་སྔོན་མའི་སྡུག་བསྔལ་ལས་ཆེ་ཙམ་མྱོང་བ་ཞིག་ཡོད། དྲུག་པ་ཚ་བ་དང་བདུན་པ་
རབ་ཏུ་ཚ་བ་ཟེར་བ་དེ་ལྕགས་ཀྱི་གསལ་ཤིང་རྩེ་གསུམ་པ་གཅིག་ཡོད་པ་དེའི་རྩེ་ལ་བསྐོན་ནས་
མནར་གཅོད་བྱེད་པ་དེ་རེད། བརྒྱད་པ་མནར་མེད་ཟེར་བ་དེ་ནི་སྡུག་བསྔལ་ཆེ་ཤོས་རེད། དམྱལ་
བའི་ལུས་དང་མེ་གཉིས་ཁྱད་པར་དབྱེ་མི་ཐུབ་པའི་རང་བཞིན་ཅན། སྡུག་བསྔལ་ཆེ་ཤོས་མྱོང་
དགོས་པ་དེ་ཡིན་པ་རེད། སྤྱིར་དམྱལ་བའི་སྡུག་བསྔལ་ལ་རིགས་མང་པོ་ཡོད་རེད། དཔེར་ན་
ལྕགས་བསྲེགས་ཀྱི་དུམ་བུ་ཟ་དགོས་པ། ལྕགས་བཞུས་པའི་ཁུ་བ་འཐུང་དགོས་པ། ཁ་ཤས་ལྕགས་
མེ་འབར་བའི་ལྕགས་ལེབ་ཀྱི་ནང་དུ་ལུས་དྲིལ་བ། ཁ་ཤས་ལྕགས་མེ་འབར་བར་ཐག་པས་བསྡམས་
པ་ལ་སོགས་པ་མང་པོ་ཡོད་རེད། ཉེ་འཁོར་བ་ཟེར་བ་དེ་ནི་ཚ་དམྱལ་གྱི་འཁོར་རེད། ཚ་དམྱལ་
བརྒྱད་པོའི་རེ་རེའི་འཁོར་ལ་ཕྱོགས་བཞི་ལ་སྡུག་བསྔལ་མི་འདྲ་བ་བཞི་བཞི་བྱས་པས་བཅུ་དྲུག་
ཡོད་རེད། མེ་མ་མུར་ཟེར་བ་ནི། མེ་འདག་གི་ནང་ལ་འགྲོ་ནས་གཟུགས་པོ་འཚིག་འགྲོ་བ་དེ་འདྲ་
ཞིག་ཡོད། གཉིས་པ་རོ་མྱགས་ཀྱི་འདམ་ཟེར་བ་ནི། རོ་རུལ་སོང་བ་དེའི་ནང་ལ་འགྲོ་སྐབས་དྲི་མ་
ངན་པ་ཁ་བ། དེའི་ནང་ལ་འབུ་ཡོད་རེད། འབུ་དེས་ལུས་པོ་ཕུག་ཡོང་གི་ཡོད་རེད། གསུམ་པ་
མཚོན་ཆའི་སྐོར་རེད། སྤུ་གྲིའི་ལམ་ཟེར་དུས་རལ་གྲི་མང་པོ་ཡར་སློང་བསྡད་པའི་ལམ། དེ་ན་

རྐང་པ་མར་བཞག་ན་འབིགས་འགྲོ་མཁན། རྐང་པ་ཡར་ལེན་དུས་སོས་འགྲོ་བ་དེ་འདྲ་གཅིག་ཡོད་
རེད། དེ་ནས་རལ་གྲི་ལོ་མའི་ནགས་ཚལ་ཟེར་བ་ཞིག་ཡོད་པ་ནགས་ཚལ་དེའི་ཡལ་ག་དེ་ཚོ་མཚོན་
ཆ་རེད། དེ་ཚོ་རང་གི་ཐོག་ལ་བབ་ནས་སྡུག་བསྔལ་ཚད་མེད་པ་མྱོང་གི་ཡོད། ཡང་མཚོན་ཆའི་རི་
བོའམ་ཤལ་མ་ལ་ཡི་སྡོང་པོ་ཟེར་བ་ཞིག་ཡོད། དེ་ན་ལོག་གཡེམ་བྱེད་མཁན་དང༌། ལོངས་སྤྱོད་ལ་
ཆགས་ཞེན་ཆེན་པོ་བྱེད་མཁན་དེ་ཚོ་དེར་སྐྱེས་ཏེ་རི་དེའི་རྩ་བ་ནས་སོ་སོས་འདོད་ཆགས་བྱེད་སའི་
བུད་མེད་དེ་དེར་ཡོད་པའི་སྣང་བ་འཆར། སོ་སོས་ད་ལྟ་ཆགས་ཞེན་ཆེན་པོ་བྱེད་སའི་ལོངས་སྤྱོད་
དེ་ཚོ་དེ་ན་ཡོད་པའི་སྣང་བ་འཆར། དེ་ན་ཕྱིན་ཏེ་རྩ་བ་ན་སླེབས་དུས་ཁྱི་ཆེན་པོ་གཅིག་གིས་ཟ་ཡི་
ཡོད་རེད། རི་དེ་ནས་ཡར་འགྲོ་དུས་ཡལ་ག་དེ་ཚོ་ཁ་ཐུར་དུ་བསྟན་ཏེ་གཟུགས་པོ་ཕུག ཡང་སྔ་
མའི་བུད་མེད་དེ་རི་མགོ་ལ་ཡོད་པའི་སྣང་བ་འཆར་ཡོང་གི་ཡོད་རེད། ཐོག་ཁ་ལ་སླེབས་དུས་དེ་
ཚོའི་ཤུལ་ཡང་ཡོད་མ་རེད། དེ་རུ་བྱ་ཆེན་པོ་གཅིག་བསྡད་ཡོད་རེད། དེས་ཀླད་པ་དང་མིག་སོགས་
བྲུ་ཡི་ཡོད་རེད། ཡང་ཆགས་ཡུལ་དང་ལོངས་སྤྱོད་དེ་ཚོ་གཤམ་ལ་ཡོད་པའི་སྣང་བ་འཆར། ཡང་
གཤམ་ལ་མར་ཡོང་དུས་མཚོན་ཆ་དེ་ཚོ་ཁ་གྱེན་ལ་བསྟན། དེ་འདྲའི་སྡུག་བསྔལ་སྣ་ཚོགས་པ་ཞིག་
ཡོང་གི་ཡོད་རེད། དེ་ནས་ཉི་ཚེ་བའི་དམྱལ་བ་ཟེར་བ་གཅིག་ཡོད་རེད། དེ་སྡུག་བསྔལ་ཆུང་བའི་
གྲས་རེད། དེ་དམྱལ་བའི་གནས་དང་མི་ཡི་གནས་གང་སར་ཡོད་རེད། ཉིན་མོ་བདེ་པོ་ཡིན་པ་དང་
མཚན་སྡུག་བསྔལ་ཡིན་པ་དེ་འདྲ་ཡོད་རེད།
ཡི་དྭགས་ཀྱི་སྡུག་བསྔལ་བཤད་པ།གཉིས་པ་ཡི་དྭགས་སྐོར་ཞུ་རྒྱུ་ཡིན། ཡི་དྭགས་དེ་ལ་
རིགས་མི་འདྲ་བ་གསུམ་ཡོད་རེད། སྤྱིར་བཏང་ཡི་དྭགས་ལ་སྡུག་བསྔལ་མང་པོ་ཡོད་རེད། དེའི་
ནང་ནས་སྡུག་བསྔལ་ཆེན་པོ་བཞི་ཡོད་རེད། དང་པོ། ཡི་དྭགས་ལ་བཀྲེས་སྐོམ་གྱི་སྡུག་བསྔལ་
དང༌། གཉིས་པ། འཇིགས་སྐྲག་ཆེན་པོ་དཔེར་ན་མི་མཚོན་ཆ་ཁྱེར་མཁན་འདྲ་པོ་མཐོང་ན་ཞེད་
སྣང་ཆེན་པོ་བྱེད་ཀྱི་ཡོད་པ་དང་། གསུམ་པ། ཟ་མ་འཚོལ་བའི་དོན་དག་ལ་གཟུགས་པོ་ཡག་པོ་
མེད་ཅིང་ཐག་རིང་པོ་འགྲོ་དགོས་པ་སོགས་དཀའ་ངལ་ཆེན་པོ་དང། དེ་བཞིན་དུ་དམིགས་བསལ་

ཚ་གྲང་གི་སྡུག་བསྔལ་ཡོད་རེད། བཞི་པ། དཔེར་ན་དགུན་ཁར་ཉི་མ་ཡང་གྲང་མོ་ཆགས། དབྱར་
ཁར་ཟླ་བ་ཡང་ཚ་པོ་ཆགས་སོང་བ་ལྟ་བུ། དེ་འདྲའི་སྡུག་བསྔལ་ཆེན་པོ་བཞི་ཡོད་རེད། ཡི་དྭགས་
རིགས་གཅིག་ཟ་མ་འདྲ་པོ་མཐོང་བྱུང་ན་ཡང་མཚོན་ཆ་ཁྱེར་མཁན་འདྲ་པོས་བཀག་སྟེ་མི་གཏོང་
་བ་བྱེད་ཀྱི་ཡོད་རེད། རིགས་གཅིག་ལ་དེ་འདྲ་འགོག་མཁན་མེད་ནའང་གཟུགས་པོ་རང་བཞིན་
གྱིས་སྐྱོ་པོ་དང་མིག་ཧ་ཅང་ཆུང་ཆུང། ཁབ་ཀྱི་མིག་ཙམ་མ་གཏོགས་ཡོད་མ་རེད། མགྲིན་པ་སྒྲ་
ཙམ། གྲོད་པ་ཆེན་པོ་ལུང་པ་ཙམ། རྐང་པ་དེ་ཚོ་རྩ་ཉག་ཙམ་མ་གཏོགས་ཡོད་མ་རེད། དེར་བརྟེན་
ཟ་མ་ངན་ངོན་མི་གཙང་བ་འདྲ་པོ་གཅིག་ཐོབ་ནའང་སེར་སྣ་གོམས་པའི་དབང་གིས་དང་པོ་དེ་ཟ་
མི་བྲ། གཅིག་ཟོས་ནའང་ཁ་ནང་མ་ཆུད། མིད་པའི་ནང་མ་ཐར། ཁོག་པའི་ནང་སླེབས་ནའང་
ཁོག་པ་ཤིན་ཏུ་ཆེ་བས་ཕན་ཐོགས་ཡོད་མ་རེད། ཡང་རིགས་གཅིག་ལ་ཟ་མ་དེ་གྲོད་པ་ནང་ཕྱིན་
ན་མེ་འབར་འགྲོ་མཁན་གྱི་རིགས་གཅིག་ཡོད་རེད། ཡི་དྭགས་དེ་ཚོས་ཤིང་འབྲས་བུ་ཡོད་མཁན་
དེ་འདྲ་མཐོང་ན་མཐོང་བ་ཙམ་གྱིས་ཤིང་དེ་སྐམ་པོ་ཆག་ཡོང་གི་ཡོད་རེད། ཁ་ཤས་ཆུ་ཆེན་པོ་དེ་
འདྲ་མཐོང་དུས་ཆུ་དེ་སྐམ་པོ་ཆག་འགྲོ་ཡི་ཡོད་རེད། ཁ་ཤས་རྣག་ལ་འགྱུར་འགྲོ་ཡི་ཡོད་རེད། ཡི་
དྭགས་སུ་སྐྱེ་བའི་རྒྱུ་ནི་སྤྱིར་བཏང་ཁ་སང་ལས་རྒྱུ་འབྲས་སྐབས་བཤད་པ་ལྟར་སེར་སྣས་བྱེད་ཀྱི་
ཡོད་རེད། ་
དུད་འགྲོའི་སྡུག་བསྔལ་བཤད་པོ།དུད་འགྲོའི་སྐོར་ཞུ་རྒྱུ་ཡིན། དུད་འགྲོ་མང་ཆེ་བའི་གནས་ནི་
རྒྱ་མཚོ་རེད། རྒྱ་མཚོའི་ནང་དུད་འགྲོའི་རིགས་མང་པོ་ཡོད་རེད། དེ་ཚོ་ལ་སྤྱི་ཡོངས་ནས་གྲོགས་
ལ་ངེས་པ་མེད་པ་སོགས་ཀྱི་སྡུག་བསྔལ་མང་པོ་ཡོད་རེད། ཁྱད་པར་དུ་དུད་འགྲོའི་དམིགས་བསལ་
སྡུག་བསྔལ་ནི་དུད་འགྲོ་གཅིག་གིས་གཅིག་ཟ་བ་དེ་རེད། ཆེན་པོ་གཅིག་གིས་ཆུང་ཆུང་མང་པོ་
མཉམ་དུ་གསོན་པོ་ཟ་བ། ཆུང་ཆུང་མང་པོས་རུབ་བརྒྱབ་སྟེ་ཆེན་པོ་གཅིག་ཟ་བ། ཁ་འཐོར་བའི་
དུད་འགྲོ་ནི་ལྷ་དང་མི་ཡི་ལུང་པ་ལ་ཡོད་རེད། དེའི་ནང་ནས་དཔེར་ན་རི་དྭགས་ཤ་བ་ལྟ་བུ་རྟག་
པར་ཞེད་སྣང་དང་དངངས་སྐྲག་ཆེན་པོ་ཡོད་རེད། མི་ཕལ་ཆེར་བློ་མི་བདེ་བ་ཡོད་རེད། ཁྱི་ཕལ་

ཆེར་ལྟོགས་པོ་ཡོད་རེད། རི་དྭགས་ཕལ་ཆེར་ཞེད་སྣང་ཆེན་པོ་ཡོད་རེད་ཅེས་གཅིག་གིས་གསུངས་
འདུག མི་ཡི་བདག་བཟུང་བྱེད་པའི་དུད་འགྲོ་དེ་ཚོ་ནི་བདག་པོས་ལས་ཀ་དཀའ་ལས་ཁག་པོ་
བསྐུལ་ཏེ་ཐ་མར་གསོད་ཀྱི་ཡོད་རེད། དུད་འགྲོ་དེ་ཚོ་གསོད་མཁན་ཤིན་ཏུ་མང་པོ་ཡོད་རེད། ཤ་
དང་པགས་པ་ལ་སོགས་པའི་དོན་ཏུ་ཁོ་རང་ཚོ་ནང་ཁུལ་དང། མི་ཡིས་ཀྱང་གསོད་ཀྱི་ཡོད་རེད།
དུད་འགྲོའི་རིགས་མང་པོ་ལ་སོ་སོ་རང་ཉིད་སྲུང་སྐྱོབ་བྱ་རྒྱུའི་ཁང་པ་དང་མཚོན་ཆ་སོགས་ཡོད་མ་
རེད། མི་ཡི་ཟ་མ་ལེགས་ཤོས་དེ་ཤ་ཡིན་སྟབས་དུད་འགྲོ་རྣམས་དཀའ་ངལ་ཆེན་པོ་ཡོད་པ་མཐོང་
ཆོས་རེད། །
མི་ཡི་སྡུག་བསྔལ་བཤད་པ།ད་མི་ཡི་སྡུག་བསྔལ་ཞུ་རྒྱུ་ཡིན། ང་རང་ཚོ་མི་ལ་རིགས་དྲུག་
གི་སྡུག་བསྔལ་འདྲ་པོ་ཆ་ཚང་ཡོད་རེད། དཔེར་ན་ཚ་གྲང་གྱི་སྡུག་བསྔལ་དང་། དེའི་སྟེང་ལ་མི་
གཞན་དག་གིས་གསོད་པ། གཏུབ་པ། མེ་ལ་སྲེག་པ་ལ་སོགས་པ་དམྱལ་བ་དང་ཆ་འདྲ་བའི་སྡུག་
བསྔལ་དང༌། ཡི་དྭགས་ཀྱི་སྡུག་བསྔལ་དང་ཆ་འདྲ་བ་བཀྲེས་སྐོམ་དང་། དུད་འགྲོའི་སྡུག་བསྔལ་
དང་ཆ་འདྲ་བ་གཞན་གྱི་དབང་ཡོད་དང༌། ཕྱུག་པོ་རྣམས་ཀྱིས་ལས་ཀ་ལ་བཀོལ་བའི་བཀོལ་སྤྱོད་
ཡོད་རེད། ལྷ་མ་ཡིན་གྱི་སྡུག་བསྔལ་དང་ཆ་མཚུངས་པ་འཐབ་རྩོད་གྱི་སྡུག་བསྔལ་མི་སྒེར་དང་
སྒེར་འཁྲུགས་པ་རྒྱག་པ་དང་། རྒྱལ་ཁབ་དང་རྒྱལ་ཁབ་དམག་འཁྲུགས་བྱེད་ཀྱི་ཡོད་རེད། ལྷ་ཡི་
སྡུག་བསྔལ་དང་ཆ་འདྲ་བ་མཐོན་པོ་དམའ་རུ་འགྲོ་བ་ལྟ་བུ་དང་། གཞན་ཡང་མི་རྒྱུ་དང་གོ་གནས་
ཆེ་བ་རྣམས་ལ་སེམས་ཀྱི་སྡུག་བསྔལ་ཆེ་བ་དང༌། སྐྱོ་བ་རྣམས་ལ་ལུས་སམ་གཟུགས་པོའི་སྡུག་
བསྔལ་ཆེ་བ་དང་མང་བ་ཡོད་རེད། དངོས་གནས་བྱས་ན་ཚང་མ་སྡུག་བསྔལ་ཡིན་པ་རེད། དེ་ཡང་
དཔེར་ན་ཚེ་ཐུང་ན་ཡུན་ཐུང་དྲགས་པའི་སྡུག་བསྔལ། ཚེ་རིང་ན་རྒས་པའི་སྡུག་བསྔལ། དབུལ་པོ་
ཡིན་ན་དཀའ་ངལ་ཆེན་པོ་འདུག་དྲན་གྱི་ཡོད་རེད། ཕྱུག་པོ་ཡིན་ནའང་དཀའ་ངལ་ཡོད་རེད། ཟག་
བཅས་ཀྱི་ཆོས་རེ་ལ་སྡུག་བསྔལ་རེ་དང་སྡིག་པ་རེ་ཡོད་རེད། མི་མང་ན་རྙོག་དྲ་མང་བའི་སྡུག་བསྔལ་
དང༌། ཉུང་ན་རོགས་པ་ཉུང་དྲགས་པའི་སྡུག་བསྔལ་ལྟ་བུ། འགྲོ་ནའང་སྡུག་བསྔལ་རེད། སྡོད་

ནའང་སྡུག་བསྔལ་རེད། དཔེར་ན་འགྲོ་དྲགས་དུས་བསྡད་ན་སྤྲོ་བོ་ཡོད་རེད་དེ། དེ་བདེ་བ་མ་རེད།
སྡུག་བསྔལ་བརྗེ་ལེན་བྱེད་པ་ལ་སྤྲོ་སྣང་འཆར་གི་ཡོད་རེད། སྡོད་པ་དེ་དངོས་གནས་ཀྱི་བདེ་བ་
སྡད་པ་དེ་དངོས་གནས་
ཡིན་ན་ག་ཚོད་སྡོད་ནའང་བདེ་རུ་འགྲོ་དགོས་ཀྱི་ཡོད་རེད་དེ། ཡུན་རིང་སྡོད་དྲགས་ན་དཀའ་ངལ་
ཆགས་ཀྱི་ཡོད་རེད། དེ་བཞིན་དུ་འགྲོ་བའང་དེ་འདྲ་རང་རེད། མདོར་ན་ཚང་མ་སྡུག་བསྔལ་གྱི་
ཆགས་ཀྱི་ཡོད་རེད། རྡོ་དརུ་འགྲོ་དགོས་ཀྱི་ཡོད་རེད
རང་བཞིན་རེད། དཔེར་ན་ང་ཚོས་སྡུག་བསྔལ་སྲུང་སྐྱོབ་བྱེད་ཀྱི་ཡོད་རེད། དེའི་དོན་དུ་ང་ཚོས་
བྲེལ་བ་བྱེད་ཀྱི་ཡོད་རེད། དཔེར་ན་ཟ་མ་ཟོས་པའི་རྗེས་སུ་ཆུ་ཚོད་གཉིས་གསུམ་ནས་གྲོད་པ་ལྟོགས་
ཚར་ཡོད་རེད། ཟ་མ་ཟོས་པ་དེ་ཡུན་རིང་སྡོད་ཀྱི་མ་རེད། ཡང་ཟ་མ་ཟོས་པ་དེ་ག་རང་གིས་དཀའ་
ལས་སྤྲོད་ཀྱི་ཡོད་རེད། ཚ་གྲང་ལ་ཆ་བཞག་ན་དུག་ལོག་གི་དཀའ་ངལ་བྱེད་ཀྱི་ཡོད་རེད། མདོར་
ན་ང་ཚོས་སྡུག་བསྔལ་ལ་སྲུང་སྐྱོབ་བྱེད་པའི་ལས་ཀ་རྐྱང་པ་བྱེད་ཀྱི་ཡོད་རེད། མདོར་བསྡུས་ན་
སྐྱིད་པོ་ག་ཚད་ཡིན་ནའང་འདུས་བྱས་མཐའ་བཞི་ལས་མ་འདས་པ་གསུངས་པ་རེད། དེའི་དོན་ནི་
འདུས་བྱས་ཐམས་ཅད་མཐའ་བཞི་ལས་འགྲོ་ས་ཡོད་མ་རེད། མཐའ་བཞི་ནི་སྐྱེ་བའི་མཐའ་མ་
འཆི་རྒྱུ་རེད། ཚུར་འདུས་པའི་མཐའ་མ་འབྲལ་བ་དང། བསགས་པའི་མཐའ་མ་འཛད་ཟེར་བ་
དངུལ་ལྟ་བུ་རྒྱུ་ནོར་ག་ཚོད་གསོག་སྡོད་ནའང་རྗེས་མ་གཏན་གཏན་རྫོགས་འགྲོ་གི་ཡོད་རེད།
བརྩིགས་པའི་མཐའ་མ་འགྱེལ་ཟེར་བ་ཁང་པ་ལྟ་བུ་བརྩིགས་པ་དེ་ཚོ་རྗེས་མ་འཇིག་འགྲོ་གི་རེད་
གསུངས་པ་རེད།
ལྷ་ཡི་སྡུག་བསྔལ་བཤད་པ།ད་ལྷ་ཡི་སྡུག་བསྔལ་བཤད་ཀྱི་ཡིན། ལྷ་ལ་རིགས་གཉིས་ཡོད།
རིགས་ཁོ་ཤས་དཔལ་འབྱོར་དང་འདོད་ཡོན་ཚང་མ་མི་དང་འགྲན་རྒྱུ་མེད་པ་དེ་འདྲ་ཡོད་པས་
སྐྱིད་པོ་ཡོད་རེད། ཡིན་ནའང་དེ་ལའང་དཀའ་ངལ་ཡོད་རེད། ལྷ་མ་ཡིན་དང་འཁྲུགས་པ་བརྒྱབ་
ནས་སྡོད་དགོས་ཀྱི་ཡོད་རེད། ལྷ་ཁ་ཤས་དབུལ་པོ་ཡོད་རེད། པུས་མོ་མིན་པ་ཅ་ལག་གཞན་མེད་
པ་ཐ་ན་དེ་འདྲའི་རིགས་ཀྱི་དཀའ་ངལ་ཡོད་མཁན་ཀྱང་ཡོད། ཤི་དུས་དཀའ་ལས་ཁག་པོ་ཡོད་
རེད། ཤི་རྟགས་གཟུགས་མི་མཛེས་པ་ཆགས་འགྲོ་གི་ཡོད་རེད། མེ་ཏོག་གི་ཕྲེང་བ་རྙིང་པ་ཆགས་

པ་ལྟ་བུ་ཤི་རྟགས་བཅུ་ཡོང་གི་ཡོད་རེད། དེ་འདྲ་བྱུང་ན་རང་གི་གྲོགས་དེ་ཚོས་བློས་གཏོང་གི་ཡོད་
རེད། རྒྱང་རིང་པོ་ནས་མེ་ཏོག་སྤྲད། ག་ལེ་ཕེབས་ཟེར་བ་འདྲ་པོ་བྱས། དེ་ནས་སོ་སོའི་གྲོགས་པོ་
དང་གྲོགས་མོ་དེ་ཚོ་གཞན་དག་མཉམ་དུ་འགྲོ་བ་མཐོང་དུས་སོ་སོ་ཤི་རྒྱུ་ཡིན་པ་ཤེས། དེ་འདྲ་
ཡིན་སྟབས་སེམས་ལ་དཀའ་ངལ་ཧ་ཅང་ཆེན་པོ་ཡོང་གི་ཡོད་རེད། དམྱལ་བའི་ལུས་ཀྱི་སྡུག་བསྔལ་ལས་ཀྱང་ལྷའི་འཆི་ཁའི་སེམས་ཀྱི་སྡུག་བསྔལ་དེ་ཆེ་བ་ཡོད་རེད་གསུངས་པ་རེད། སྡུག་བསྔལ་དེ་
ནི་ཉི་མ་ཁ་ཤས་ཙམ་གྱི་རིང་མ་རེད། མི་ཡི་ཚེ་ཚད་ལྟ་བུ་བྱས་ན་ལོ་སྟོང་ཕྲག་མང་པོ་ལ་སྡུག་བསྔལ་
དེ་མྱོང་དགོས་ཀྱི་ཡོད་རེད། ཁམས་གོང་མ་ལ་ལྷ་ཟེར་མཁན་ཡོད་རེད། དེ་ཚོ་ལ་སྡུག་བསྔལ་
དངོས་སུ་ཡོད་མ་རེད། ཡིན་ནའང་སེམས་ཀྱི་ཐོག་ལ་མི་དགེ་བའི་ས་བོན་ཡོད་རེད། དེར་བརྟེན་
སླར་ཚེ་འཕོས་ཡོང་དུས་ངན་སོང་དུ་འགྲོ་གི་ཡོད་རེད། སྟོན་པར་འཁོར་བ་ལ་སྐྱོན་གང་ཡོད་རེད་
ཅེས་ཞུས་དུས། སྡུག་བསྔལ་བ་དང་མི་རྟག་པའི་སྐྱོན་གཉིས་ཡོད་རེད་གསུངས་པ་རེད། འདི་སྡོམ་
ཚིག་ཆེན་པོ་རེད། སྡུག་བསྔལ་ནི་མི་འདོད་པ་རེད། མི་རྟག་པ་ནི་འདིར་བདེ་བ་ལ་གསུངས་ཀྱི་
ཡོད་རེད་དེ་བདེ་བ་དེ་ཚོ་རྟག་པ་ཡོད་མ་རེད། དེ་གཉིས་ཆ་སྐྱོན་རེད་གསུངས་པ་རེད། ་
འཁོར་བའི་སྡུག་བསྔལ་ལ་བསམ་པའི་ཕན་ཡོན་བཤད་པ།འཁོར་བའི་སྡུག་བསྔལ་དེ་ཚོར་
བསམས་ཏེ་ག་རེ་བྱེད་དགོས་རེད་ཟེར་ན། སྡུག་བསྔལ་དེ་ཚོ་སེམས་ཅན་ལ་ཚོ་བགོས་བྱས་ནས་
སེམས་ཅན་གཅིག་གི་སྡུག་བསྔལ་གཅིག་གིས་ཁུར་རྒྱུ་དེ་འདྲ་ཡོད་མ་རེད། སོ་སོས་ད་ལྟ་བར་དུ་
བསགས་པའི་སྡིག་པའི་ལས་རྣམས་ཀྱི་འབྲས་བུ་སྡུག་བསྔལ་དེ་ཚོ་ཚང་མ་སོ་སོས་མྱོང་དགོས་
ཡོད་རེད། ད་དུང་ཡང་ཐར་པ་མ་ཐོབ་པ་ཡིན་ན་མཐའ་མེད་པ་དང་ཚད་མེད་པའི་བསྐལ་པའི་བར་
དུ་སྡུག་བསྔལ་ཆ་ཚང་སོ་སོས་མྱོང་དགོས་ཀྱི་ཡོད་རེད། འཁོར་བ་འདི་བཙོན་ར་ཆེན་པོ་འདྲ་པོ་
རེད། བཙོན་ཁང་གི་ནང་ལ་བཙོན་པ་རྣམས་ལྕགས་སྒྲོགས་ཀྱིས་བསྡམས་ཏེ་སྡུག་བསྔལ་མང་པོ་
མྱོང་གི་ཡོད་རེད། དེ་བཞིན་དུ་འཁོར་བ་འདིའི་ནང་ལ་ཉོན་མོངས་པའི་སྒྲོགས་ཀྱིས་བསྡམས་ཏེ་
འཁོར་བའི་སེམས་ཅན་རྣམས་སྡུག་བསྔལ་མང་པོ་མྱོང་དགོས་ཀྱི་ཡོད་རེད། དེས་ན་འཁོར་བ་འདི་

བཙོན་ར་ཡིན་བསམས། བཙོན་ཁང་དེའི་ནང་ཚུད་པའི་བཙོན་པ་དེ་ཚོས་བཙོན་ཁང་འདིའི་ནང་
ནས་ཐར་ན་དྲན་གྱི་ཡོད་རེད། །
དེ་བཞིན་དུ་འཁོར་བ་འདི་ནས་ཐོན་དགོས་ཀྱི་འདུག །འཁོར་བ་འདི་བཞག་དགོས་ཀྱི་
འདུག །འཁོར་བ་འདི་ནས་ཐར་དགོས་ཀྱི་འདུག་བསམ་པའི་བློ་ལ་ངེས་འབྱུང་ཟེར་གྱི་ཡོད་རེད།
འཁོར་བའི་སྡུག་བསྔལ་ལ་ཞེན་ཆགས་བྱེད་མཁན་སུ་ཡང་ཡོད་མ་རེད། དུད་འགྲོས་ཀྱང་བྱེད་ཀྱི་
མ་རེད། འཁོར་བའི་ཕུན་ཚོགས་འདོད་ཡོན་ལ་སོགས་པ་ལ་རྨོངས་པ་རྣམས་ཧ་ཅང་དགའ་པོ་བྱེད་
ཀྱི་ཡོད་རེད། དེས་ན་དེ་སྤོང་དགོས་ཀྱི་ཡོད་རེད། འཁོར་བའི་ཕུན་ཚོགས་ནི་དུག་གི་འབྲས་བུ་འདྲ་
པོ་རེད། དུག་གི་འབྲས་བུ་ཟ་དུས་ཞིམ་པོ་ཡོད་རེད། འོན་ཀྱང་དེས་ལུས་དང་སྲོག་ལ་སྐྱོན་བྱེད་ཀྱི་
ཡོད་རེད། འཁོར་བའི་ཕུན་ཚོགས་ལ་ཞེན་པ་བྱེད་པ་ནི་ཕྲ་མེན་མའི་བུ་མོ་མནའ་མ་བླངས་པ་འདྲ་
པོ་རེད། འཕྲལ་དུ་དགའ་པོ་བྱེད་ཀྱི་ཡོད་རེད་དེ་ཕུགས་ལ་དེས་གསོད་ཀྱི་རེད། དཔེར་ན་ནགས་
ཚལ་མེ་འབར་སོང་ན་དེའི་ནང་ལ་ཡོད་པའི་བྱ་དེ་ཚོ་ཞེད་སྣང་གི་ཐོག་ནས་བྲོས་འགྲོ་གི་ཡོད་རེད།
དཔེ་དེ་བཞིན་དུ་འཁོར་བ་འདི་ལ་ཞེད་སྣང་བྱེད་པའི་སྒོ་ནས་འཁོར་བ་གཡུག་དགོས་ཀྱི་འདུག་
བསམ་དགོས་ཀྱི་ཡོད་རེད། ཀླུ་སྒྲུབ་ཀྱིས་གསུངས་པ་རེད། དཔེར་ན་མགོ་ལ་མེ་ཤོར། དུག་ལོག་
ལ་མེ་ཤོར་བྱུང་ན་ལས་ཀ་གཞན་དག་བཞག་ནས་མེ་དེ་འགོག་ཐབས་ལས་ཀ་བྱེད་དགོས་རེད། །
དེའི་ཕྱིར་མགོ་དང་གོས་ལ་མེ་བྱུང་ན་དེ་བཟློག་རྒྱུ་ཕར་བཞག་ནས་འཁོར་བ་ནས་ཐར་ཐབས་བྱེད་
པ་དེ་གལ་ཆེ་གསུངས་པ་རེད། དེའི་དོན་དག་ལུས་དང་སྲོག་ལ་མ་ལྟོས་ནས་འཁོར་བ་སྤོང་ཐུབ་
ཐབས་ལས་ཀ་བྱེད་དགོས་རེད་གསུངས་པ་རེད། །
ཆོས་འཆད་ཉན་སྐབས་ཀྱི་ཀུན་སློང་ཇི་ལྟར་བྱེད་དགོས་པའི་སྐོར་བཤད་པ།ཆོས་འཆད་
མཁན་གྱིས་ཀུན་སློང་ཡག་པོ་དང་བཤད་རྒྱུ་ཡང་མ་ནོར་བ་བྱེད་དགོས། ཉན་མཁན་གྱིས་ཀྱང་
ཉོན་མོངས་པ་སྤང་དགོས་བསམས་ནས་ཉན་རྒྱུའི་ཆོས་རྣམས་ཀྱང་གཞན་དོན་དུ་སངས་རྒྱས་ཐོབ་
པའི་ཆེད་དུ་ཡིན་བསམས་ནས་དོན་གཉེར་བྱས་ཏེ་ཡག་པོ་ཉན་ན་འཆད་ཉན་བྱེད་མཁན་གཉིས་

ཀ་ལ་དགེ་བ་གཞན་དག་ལས་ལྷག་པའི་བསོད་ནམས་ཆེན་པོ་ཡོད་གསུངས་པ་རེད། ཀུན་སློང་དེ་
ལྟ་བུའི་སྒོ་ནས་བྱེད་པའི་འཆད་ཉན་གྱི་ལས་རྣམས་ཐེག་པ་ཆེན་པོའི་ལམ་ཡང་རེད། དེར་མ་ཟད་
ཆོས་འཆད་ཉན་གྱི་ཆེད་དུ་དབུགས་གཅིག་གཏོང་བ་དང། གོམ་པ་གཅིག་སྤོ་བ་ཡང་བསོད་ནམས་
ཆེན་པོ་ཡོད་གསུངས་པ་རེད།
ཉོན་མོངས་ཀྱི་སྐོར་བཤད་པ།འཁོར་བ་རྒྱུ་འབྲས་བཤད་པའི་སྐབས་འཁོར་བའི་རྒྱུ་ལས་
དང༌། འབྲས་བུ་འཁོར་བ་དེ་ཚོ་ཞུས་གྲུབ་པ་རེད། ཡིན་ན་ཡང་ལས་ལས་ཀྱང་ཉོན་མོངས་པ་གལ་
ཆེ་བ་རེད། གང་ཡིན་ཞེ་ན། ཉོན་མོངས་པ་རྐྱང་པས་འཁོར་བར་འཁོར་བ་བྱེད་ཐུབ་ཀྱི་ཡོད་རེད།
དཔེར་ན་ཁོང་ཁྲོས་དམྱལ་བར་སྐྱེད་པར་བྱེད་པ་ལྟ་བུ། ཉོན་མོངས་པ་དང་མ་འབྲེལ་བའི་ལས་
རྐྱང་པས་སྡུག་བསྔལ་སྐྱེད་ཐུབ་ཀྱི་ཡོད་མ་རེད། དེས་ན་འཁོར་བར་སྐྱེད་པར་བྱེད་པའི་རྒྱུ་དང་
རྐྱེན་གཉིས་ཀྱི་ཐོག་ནས་བསམ་བློ་བཏང་ནའང་ཉོན་མོངས་པ་རྣམས་རྒྱུའི་གཙོ་བོ་ཡིན་པས་ཉོན་
མོངས་པ་ལ་བག་ཡོད་དམ་གཟབ་གཟབ་བྱ་རྒྱུ་གལ་ཆེ། འཁོར་བ་སྤང་བ་ལའང་ལས་སྤངས་ཏེ་
འཁོར་བ་སྤངས་ནས་ཐར་པ་བསྒྲུབ་རྒྱུ་དེ་དགོས་པ་མེད་པའི་རྒྱུ་མཚན་གསུམ་ཡོད་རེད་ཅེས་ས་སྐྱ་
པཎྜི་ཏས་གསུངས་པ་རེད། དེས་ན་ཉོན་མོངས་པའི་སྐོར་ཏོག་ཙམ་ཞུ་གི་ཡིན། ་
ཉོན་མོངས་པ་ཟེར་བ་ནི་སེམས་མ་ཞི་བར་བྱེད་མཁན་གྱི་སེམས་ཀྱི་རྣམ་འགྱུར་ལ་ཟེར་གྱི་
ཡོད་རེད། ཉོན་མོངས་པ་ལ་སྤྱིར་བཏང་མང་པོ་ཡོད་ས་རེད། འོན་ཀྱང་གལ་ཆེ་བ་དེ་ཚོ་ཚུར་བསྡུས་ན། །
རྩ་བའི་ཉོན་མོངས་པ་དྲུག་དང། ཉེ་བའི་ཉོན་མོངས་པ་ཉི་ཤུ་ཡོད་རེད་གསུངས་པ་རེད། དེ་ལ་རྩ་
བའི་ཉོན་མོངས་པ་དྲུག་ནི། འདོད་ཆགས། ཞེ་སྡང་། གཏི་མུག་གསུམ་སྟེ་འདི་ཚོ་གོང་དུ་ཞུས་ཟིན་
པ་ཡིན། དེ་ཚོ་གསུམ་གྱི་ཐོག་ལ་བཞི་པ་ང་རྒྱལ་ནི་གཞན་ལས་ང་དྲག་པ་ཡིན་སེམས་པའི་བསམ་
བློ་ལྟ་བུ་ལ་ཟེར་གྱི་རེད། ལྔ་པ་ཉོན་མོངས་པའི་ཐེ་ཚོམ་ནི་ལས་རྒྱུ་འབྲས་ཡོད་དང་མེད། བདེན་པ་
བཞི་ནི་བདེན་པ་ཡིན་དང་མིན་བསམ་པ་ལ་ཟེར་གྱི་རེད། ངེད་ཚོའི་སེམས་ཀྱི་སྟེང་དུ་འཆར་རྒྱུའི་
ཐེ་ཚོམ་ཚང་མ་ཉོན་མོངས་པ་མ་རེད། དཔེར་ན་སང་ཉིན་ཆར་པ་བརྒྱབ་ཀྱི་ཡོད་དམ་མེད་བསམ་

པ་ལྟ་བུ། རྩ་ཉོན་དྲུག་པ་ནི་ཉོན་མོངས་པའི་ལྟ་བ་རེད། ་
ཉོན་མོངས་པའི་ལྟ་བ་ནི་ཤེས་བྱའི་ཡུལ་རྣམས་ཀྱི་གནས་ལུགས་དང་མི་མཐུན་པ་ཕྱིན་ཅི་
ལོག་ཏུ་འཛིན་པའམ་གནས་ལུགས་ལ་རྒྱབ་འགལ་དུ་འཛིན་པའི་བློ་ལ་ཟེར། དེ་ལ་ནང་ཚན་གྱི་
དབྱེ་བ་བྱས་ན་ལྔ་ཡོད། དང་པོ་འཇིག་ལྟ་ནི་བདག་འཛིན་ལྟ་བུ། ལྟ་བ་ལྔ་པོ་རྣམས་བསྡུས་བཞག་
ན་ཉོན་མོངས་པ་དྲུག་ཆགས་ཀྱི་ཡོད་རེད། ཉེ་བའི་ཉོན་མོངས་པ་ནི་རྩ་བའི་ཉོན་མོངས་པ་ལས་
ཏོག་ཙམ་ཤུགས་ཆུང་བ། རྩ་ཉོན་དེ་རྣམས་ཀྱི་ཆ་ཤས་ལ་ཟེར་གྱི་ཡོད་རེད། དཔེར་ན་མི་གཞན་
ཡག་པོ་ཡོད་པའམ་བྱུང་བ་ལ་མི་དགའ་བ་བྱེད་པ་ལ་ཕྲག་དོག་ཟེར། རང་ལ་དབང་བའི་ཕྱི་ནང་གི་
ལོངས་སྤྱོད་རྣམས་སེམས་ཀྱིས་དམ་པོར་འཛིན་པ་ལ་སེར་སྣ། དགེ་བ་བྱེད་འདོད་མེད་པ་ལྟ་བུ་ལ་
ལེ་ལོ་ཟེར་གྱི་ཡོད་རེད། དེ་ལ་སོགས་པ་མང་པོ་ཡོད། ཉོན་མོངས་པ་དང་ལས་དེ་ཚོས་འཁོར་བར་
ཇི་ལྟར་བྱས་ཏེ་སྐྱེད་ཀྱི་རེད་ཟེར་ན། འདིའི་རིམ་པ་འདི་འདྲ་རེད། ང་རང་ཚོའི་རྒྱུད་ཀྱི་བདག་འཛིན་
ནི་འཁོར་བའི་རྩ་བ་རེད། དེ་ལས་བྱུང་བའི་ཉོན་མོངས་པ་རྣམས་ནི་རང་རང་སོ་སོ་མུ་འཐུད་འཁོར་
བར་སྐྱེ་བའི་རྒྱུ་དང། ཉོན་མོངས་པའི་ཀུན་ནས་སློང་བའི་ལས་རྣམས་ནི་རྐྱེན་རེད། རྒྱུ་དང་རྐྱེན་གྱི་
གོ་དོན་ནི་དཔེར་ན་མེ་ཏོག་ལྟ་བུ་སྐྱེ་དགོས་ན། དེའི་ས་བོན་ལ་རྒྱུ་དང་། ཆུ་དང་ལུད་སོགས་ལ་
རྐྱེན་ཟེར་གྱི་ཡོད་རེད། །
ཅུང་ཟད་རྒྱས་བཤད་བྱས་ན་དང་པོ་སོ་སོའི་གཟུགས་པོ་དང། ཚོར་བ་དང་སེམས་དེ་ཚོར་
བརྟེན་ནས་ང་བསམ་པ་ཞིག་ཡོང་གི་ཡོད་རེད། དེ་ལ་བདག་འཛིན་ཟེར་གྱི་ཡོད་རེད། ང་ཞེས་
འཛིན་པ་དེ་ཡོད་དུས་དེ་ལ་ལྟོས་ནས་གཞན་ཞེས་འཛིན་པ་གཅིག་ཡོང་གི་ཡོད་རེད། དེ་ནས་ང་ལ་
ཆགས་པ་དང་གཞན་ལ་སྡང་པོ་བྱེད། དེ་ནས་ཆགས་སྡང་ལ་བརྟེན་ནས་ང་རྒྱལ་ལ་སོགས་པའི་
ཉོན་མོངས་པ་གཞན་དག་མང་པོ་སྐྱེ་གི་ཡོད་རེད། ཉོན་མོངས་པ་ལ་བརྟེན་ནས་ལས་སྣ་ཚོགས་པ་
བསགས། དེ་ལྟ་བུའི་ལས་དང་ཉོན་མོངས་པ་ལ་བརྟེན་ནས་འགྲོ་བ་རིས་ལྔའམ་དྲུག་གི་སྐྱེ་བ་སྣ་
ཚོགས་པ་གྲུབ་འགྲོ་གི་ཡོད་རེད། ཉོན་མོངས་པ་ཚང་མ་སེམས་བྱུང་རེད། དེས་ན་གཞུང་སྦྱང་མ་

མྱོང་མཁན་ཚོ་ལ་ཕན་པའི་རེ་བ་བྱེད་དེ་སེམས་སེམས་བྱུང་སྐོར་ཏོག་ཙམ་ཞུས་ན་དྲན་སོང་། དེ་
ཡང་སྤྱིར་སེམས་ཟེར་བ་གཅིག་དང་སེམས་བྱུང་ཟེར་བ་གཅིག་སྟེ་གཉིས་ཡོད་རེད། སེམས་ནི་གཙོ་
བོ་དང་། སེམས་བྱུང་རྣམས་དེའི་འཁོར་རེད། སེམས་ནི་ཡུལ་ཙམ་མམ་ཡུལ་གྱི་ངོ་བོ་འཛིན་མཁན་
ལ་ཟེར་གྱི་ཡོད་རེད། ཡུལ་གྱི་ཁྱད་པར། དཔེར་ན་ཡུལ་མཛེས་པའམ་མི་མཛེས་པ་ལྟ་བུ་འཛིན་
མཁན་དེ་ཚོ་ལ་སེམས་བྱུང་ཟེར་གྱི་ཡོད་རེད། ་
གཙོ་བོ་སེམས་དེ་ལ་ཐེག་དམན་པས་རིས་མི་འདྲ་བ་དྲུག་ཡོད་རེད་གསུངས་པ་རེད། ཐེག་
ཆེན་པས་སེམས་ཀྱི་དབྱེ་བ་བརྒྱད་ཡོད་གསུངས་པ་རེད། མིག་གི་དབང་པོ་ལ་བརྟེན་ནས་དབྱིབས་
དང་ཁ་དོག་གི་གཟུགས་ཤེས་མཁན་ལ་མིག་གི་རྣམ་ཤེས་ཟེར་གྱི་རེད། རྣ་བ་ལ་བརྟེན་ནས་སྒྲ་
ཤེས་མཁན་དེ་ལ་རྣ་བའི་རྣམ་ཤེས་དང་། སྣ་ལ་བརྟེན་ནས་དྲི་ཤེས་མཁན་ལ་སྣ་ཡི་རྣམ་ཤེས། ལྕེ་
ཡི་དབང་པོ་ལ་བརྟེན་ནས་རོ་མྱོང་མཁན་ལ་ལྕེའི་རྣམ་ཤེས། ལུས་ལ་བརྟེན་ནས་རེག་བྱ་འཇམ་
རྩུབ་ལྟ་བུ་ཤེས་མཁན་ལ་ལུས་ཀྱི་རྣམ་ཤེས་ཟེར་གྱི་རེད། དྲུག་པ་ཡིད་ཀྱི་རྣམ་ཤེས་ནི་ཡུལ་དུས་
གསུམ་ཚང་མ་འཛིན་མཁན། མི་དྲན་དགུ་དྲན་སྣ་ཚོགས་དྲན་མཁན་གྱི་བློ་ལ་ཟེར་གྱི་རེད། རྣམ་
ཤེས་དྲུག་པོ་དེ་རྒྱུ་རྐྱེན་འཛོམས་དུས་ཡོད་རེད། རྒྱུ་རྐྱེན་མི་འཛོམས་པ་དཔེར་ན་གཉིད་མཐུག་པོ་
ལོག་པའི་སྐབས་དེ་ཚོར་རྒྱུན་ཆད་དེ་ཡོད་མ་རེད།
བདུན་པ་ཉོན་མོངས་པའི་ཡིད་ནི་ཀུན་གཞི་རྣམ་ཤེས་ལ་ཚུར་དམིགས་ཤིང་དེ་ལ་བརྟེན་
ནས་ངར་འཛིན་པའི་ཤེས་པ་སོ་སོ་སྐྱེ་བོའི་གནས་སྐབས་ན་ནམ་ཡང་རྒྱུན་ཆད་རྒྱུ་མེད་པ་ཞིག་ལ་
ངོས་འཛིན་གནང་བ་རེད། གཉིད་མཐུག་པོ་ལོག་དུས་ཡོད་དམ་མེད་མཁས་པ་རྣམས་ཀྱིས་བརྟག་
དཔྱད་བྱེད་དགོས་པ་གཅིག་རེད། བརྒྱད་པ་ཀུན་གཞི་རྣམ་ཤེས་ནི། ཡུལ་ཐམས་ཅད་འཛིན་མཁན།
གཟུགས་སྒྲ་ལ་སོགས་པ་འདི་རེད་ཅེས་ཡུལ་དམིགས་བསལ་མེད་མཁན། རྣམ་པའང་གསལ་པོ་
མེད་པ་སྟེ་རང་གི་ཡུལ་རྣམས་གསལ་པོར་མི་འཛིན་མཁན། ཐོག་མ་མེད་པའི་དུས་ནས་སངས་མ་
རྒྱས་ཀྱི་བར་དུ་དུས་ནམ་ཡང་རྒྱུན་ཆད་རྒྱུ་མེད་མཁན། ལས་དགེ་བ་དང་མི་དགེ་བ་གང་བསགས་

ནའང་དེའི་བག་ཆགས་འཛིན་མཁན་གཅིག་རེད། མཛུབ་མོ་བཙུགས་པ་ཡིན་ན་ད་ལྟའི་ཤེས་པ་
གསལ་ཙམ་ཡུལ་འཛིན་ལ་ཁད་པའི་ཤེས་པ་ལ་ཀུན་གཞི་རྣམ་ཤེས་ཟེར་གྱི་ཡོད་རེད། སེམས་བྱུང་
ནི་སེམས་ཀྱི་རྣམ་འགྱུར་རམ་འཛིན་སྟངས་མི་འདྲ་བ་རྣམས་ལ་ཟེར། དེ་ཡང་དཔེའི་སྒོ་ནས་གོ་བརྡ་
སྤྲད་ན་སེམས་ནི་རྒྱ་མཚོ་ལྟ་བུ་དང། སེམས་བྱུང་རྣམས་རྦ་རླབས་འདྲ་པོ་རེད། ་
རྒྱ་གར་གྱི་གྲུབ་མཐའ་མཐོ་བ་ཚོས་སེམས་སེམས་བྱུང་གཉིས་ངོ་བོ་གཅིག་ཡིན་གསུང་གི་
ཡོད་རེད། སེམས་བྱུང་ལའང་ནང་གསེས་མང་པོ་ཡོད་ས་རེད། ཡིན་ནའང་གལ་ཆེ་བ་དེ་ཚོ་བསྡུས་
ནས་མངོན་པ་གོང་མའི་ནང་ལྔ་བཅུ་ང་གཅིག་གསུངས་པ་རེད། ད་ལྟ་ཞུ་བཞིན་པའི་ཉོན་མོངས་པ་
འདོད་ཆགས་ཞེ་སྡང་ལ་སོགས་པ་ཚང་མ་སེམས་བྱུང་རེད། དེ་བཞིན་དུ་དད་པ་དང་སྐྱབས་འགྲོ་
དང་བྱམས་སྙིང་རྗེ་དང་བརྩོན་འགྲུས་ཟེར་བ་དེ་ཚོའང་སེམས་བྱུང་རེད།།
、རྟེན་འབྲེལ་བཅུ་གཉིས་ཀྱི་ངོ་སྤྲོད་བསྡུས་ཏེ་བཤད་པ།འཁོར་འདས་བཤད་པའི་སྐབས་སུ་
རྟེན་འབྲེལ་གྱི་དོན་གོ་རྒྱུ་ཧ་ཅང་གནད་ཆེན་པོ་རེད། དེར་བརྟེན་རྟེན་འབྲེལ་བཅུ་གཉིས་ཀྱི་ངོ་སྤྲོད་
མདོར་བསྡུས་ཤིག་ཞུ་རྒྱུ་ཡིན། རྟེན་འབྲེལ་བཅུ་གཉིས་ཤེས་པ་ཡིན་ན་ལས་དང་ཉོན་མོངས་པ་
གཉིས་ཀྱིས་སེམས་ཅན་རྣམས་ཁམས་གསུམ་འཁོར་བར་ཇི་ལྟར་བྱས་ནས་འཁོར་གྱི་ཡོད་པ་དང།
ལམ་ཉམས་ལེན་བྱེད་པ་ལ་བརྟེན་ནས་འཁོར་བ་ཇི་ལྟར་བྱས་ནས་སྤོང་ཐུབ་ཀྱི་ཡོད་པ་བཅས་ཀྱི་
གནས་ཚུལ་ཤེས་ཐུབ་ཀྱི་ཡོད་རེད། རྟེན་འབྲེལ་བཅུ་གཉིས་ཀྱི་ནང་ནས་དང་པོ་ནི་མ་རིག་པ་རེད།
དེ་ཉོན་མོངས་པའི་རྩ་བ་གསུམ་གྱི་གཏི་མུག་མ་རེད། ཅིའི་ཕྱིར་ཞེ་ན། གཏི་མུག་དེས་ལས་དགེ་བ་
སློང་ཐུབ་ཀྱི་མ་རེད། དེས་ན་དེ་བདག་འཛིན་ལ་གསུངས་པ་རེད། རྒྱུ་མཚན་གང་ཡིན་ཞེ་ན། བདག་
འཛིན་གྱིས་ལས་དགེ་མི་དགེ་ཚང་མ་བྱེད་ཀྱི་ཡོད་རེད། གཉིས་པ་འདུ་བྱེད་ནི་ལས་ལ་ཟེར་གྱི་ཡོད་
རེད། ལས་ལ་དགེ་བ་དང་མི་དགེ་བ་གཉིས་དང། ཁམས་གོང་མར་སྐྱེ་བར་བྱེད་པའི་ལས་ཏེ་
གསུམ་ཡོད་རེད། གསུམ་པ་རྣམ་ཤེས་ནི་འཕགས་པ་ཀླུ་སྒྲུབ་ཀྱིས་གསུངས་ན། མ་ཡི་མངལ་དུ་
དང་པོར་ཞུགས་པའི་རྣམ་ཤེས་དེ་ལ་ཟེར་གྱི་ཡོད་རེད་གསུངས་པ་རེད། བཞི་པ་མིང་གཟུགས་ནི།

སེམས་ཅན་གྱི་ཕུང་པོ་ལས་མིང་ནི་ཚོར་བ། འདུ་ཤེས། འདུ་བྱེད་དང་རྣམ་ཤེས་ཏེ་ཕུང་པོ་བཞི་ལ་
ཟེར་གྱི་ཡོད་རེད། གཟུགས་ནི་མའི་མངལ་དུ་དང་པོར་གྲུབ་པའི་གཟུགས་མེར་མེར་པོ་ལྟ་བུ་ལ་
ཟེར། ལྔ་པ་སྐྱེ་མཆེད་ནི། མིག རྣ་བ། སྣ། ལྕེ་བཞི་དང། སྔ་མ་གཉིས་ཡོད་པ་སྟེ། དྲུག་ཡོད་པ་དེ་
རྣམས་ལ་སྐྱེ་མཆེད་དྲུག་ཟེར་གྱི་ཡོད་རེད། དྲུག་པ་རེག་པ་ནི་ཡུལ་གྱི་ཁྱད་པར་བཟང་ངན། འདི་
ཡག་པོ་འདུག འདི་ངན་པ་འདུག་ཅེས་འཛིན་མཁན་གྱི་སེམས་བྱུང་གཅིག་རེད། བདུན་པ་ཚོར་བ་
ནི་བདེ་བ་དང་སྡུག་བསྔལ་སོགས་མྱོང་བའི་སེམས་བྱུང་གཅིག་རེད། བརྒྱད་པ་སྲེད་པ་ནི་བདེ་བ་
དང་མ་བྲལ་ན་བསམ་པའི་ཞེན་ཆགས་ལྟ་བུའི་སེམས་བྱུང་ལ་ཟེར་གྱི་ཡོད་རེད། སྡུག་བསྔལ་དང་
བྲལ་ན་བསམ་པ་དེ་ཡང་སྲེད་པ་རེད། དགུ་པ་ལེན་པ་ནི་བདེ་བའི་རྒྱུ་ལ་ཆགས་པའམ། བདེ་བའི་
རྒྱུ་ཐོབ་འདོད་བྱེད་པའི་སེམས་བྱུང་ཞིག་ལ་ཟེར་གྱི་ཡོད་རེད། བཅུ་པ་སྲིད་པ་ཟེར་བ་དེ་ལས་རེད།
ལས་ཟེར་ན་བྱ་བའམ་ལས་ཀ་ལ་ཟེར། དེ་ལ་གཉིས་ཡོད་རེད། བྱ་བའམ་ལས་གསར་པ་དང་རྙིང་
པ་སྔོན་མ་ཡོད་པ་འབྲས་བུ་མ་སྨིན་པར་སྡོད་ཡོད་པ་དེ་ཚོ་རེད། སྲེད་པ་དང་ལེན་པ་སྟེ་སྲེད་ལེན་
གཉིས་པོས་འདོད་ཆགས་ཤུགས་ཆེན་པོ་བྱུང་བའི་ལས་དེ་ནུས་པ་ཆེན་པོར་བསྐྱེད་ནས་སྐྱེ་བ་རྗེས་
མ་ལ་འབྲས་བུ་སྨིན་ཐུབ་མཁན་གཅིག་སྟེ་རིགས་གཉིས་ཡོད་རེད། བཅུ་གཅིག་པ་སྐྱེ་བ་ཟེར་དུས་
ཕུང་པོ་སྐྱེ་བ་རང་རེད། བཅུ་གཉིས་པ་རྒ་ཤི་ཟེར་བ་ནི་རྒས་པ་དང་ཤི་བ་གཉིས་མཉམ་དུ་སྡོམ་པ་
རེད། བཅུ་གཉིས་པོ་དེ་ཚོའི་ནང་ནས་དང་པོ་མ་རིག་པ། བརྒྱད་པ་སྲེད་པ། དགུ་པ་ལེན་པ་ཟེར་བ་
གསུམ་ཉོན་མོངས་པ་རེད། གཉིས་པ་འདུ་བྱེད་དང༌། བཅུ་པ་སྲིད་པ་ཟེར་བ་གཉིས་ལས་རེད།
གཞན་དག་བདུན་པོ་རྣམས་རྣམ་སྨིན་གྱི་འབྲས་བུ་རེད། རྟེན་འབྲེལ་བཅུ་གཉིས་པོ་ལ་རྒྱུ་འབྲས་
ཆ་གཉིས་ཡོད་རེད། དཔེར་ན་སྐྱེ་བ་སྔོན་མ་ལ་མ་རིག་པ་དང་འདུ་བྱེད་གཉིས་བྱས། ཚེ་བར་པ་ལ་
རྣམ་ཤེས་ནས་སྲིད་པའི་བར་དུ་བརྒྱུད་འགྲོ་ཡི་ཡོད་རེད། སྐྱེ་བ་རྗེས་མ་ལ་སྐྱེ་བ་དང་རྒ་ཤི་གཉིས་
ཏེ་མགྱོགས་ན་ཚེ་གསུམ་གྱིས་རྫོགས་འགྲོ་གི་ཡོད་རེད།
་རྒྱུ་འབྲས་བཤད་ན། མ་རིག་པ་དང་འདུ་བྱེད་གཉིས་ཀྱིས་རྒྱུ། རྣམ་ཤེས་ལ་སོགས་པ་ལྔ་པོ་

རྣམས་འབྲས་བུ། སྲེད་ལེན་སྲིད་པ་གསུམ་གྱིས་རྒྱུ་དང། སྐྱེ་བ་དང་རྒ་ཤི་གཉིས་འབྲས་བུ་རེད།
ཉོན་མོངས་པའི་ཉེས་དམིགས་མདོར་བསྡུས་ཤིག་ཞུ་རྒྱུ་ཡིན། འཕགས་པ་བྱམས་པས་མདོ་སྡེ་རྒྱན་
གྱི་ནང་དུ་མདོར་བསྡུས་ཏེ་གསུངས་པ་རེད། ཉོན་མོངས་པ་འདོད་ཆགས་སམ་ཁོང་ཁྲོ་ལྟ་བུ་གང་
ཡིན་ཡང་དེས་རང་ལ་གནོད་པ་བྱེད་ཀྱི་རེད། གཞན་ལའང་གནོད་པ་བྱེད་ཀྱི་རེད། དགེ་རྩ་ལའང་
གནོད་པ་བྱེད་ཀྱི་རེད་གསུངས་པ་རེད། ཉོན་མོངས་པའི་དབང་གིས་ཚུལ་ཁྲིམས་ཉམས་སོང་ན།
རང་འགྱོད་པ་ཆེན་པོ་བྱེད་དགོས་པ་དང། མི་ཡི་བརྙས་བཅོས་བྱེད་པ་ལ་སོགས་པ་དེ་འདྲའི་ཉེས་
དམིགས་མདོར་བསྡུས་ཤིག་གསུངས་པ་རེད། ་
ཞི་བ་ལྷས་སྤྱོད་འཇུག་གི་ནང་དུ། ཉོན་མོངས་པ་ནི་རང་ལ་གནོད་པ་བྱེད་པའི་དགྲ་ཡིན་
པའི་སྐོར་ཐ་མལ་པའི་དགྲ་དང་འགྲན་བསྡུར་བྱས་ནས་ཉེས་དམིགས་རྒྱས་ཙམ་གསུངས་པ་རེད།
དཔེར་ན་ཐ་མལ་པའི་དགྲ་བོས་རང་ལ་ཡུན་རིང་པོར་གནོད་པ་བྱེད་ཐུབ་ཀྱི་མ་རེད། སོ་སོའི་སེམས་ཀྱི་
སྟེང་གི་ཉོན་མོངས་པ་རྣམས་ཀྱིས་ཐོག་མ་མེད་པ་ནས་ད་ལྟའི་བར་དང། ད་ནས་ཐ་མ་མེད་པའི་
བར་དུ་རྒྱུན་རིང་པོ་བར་མཚམས་མེད་པ་གནོད་པ་བྱེད་ཀྱི་ཡོད་རེད་གསུངས་པ་རེད། སེམས་ཅན་
ཐམས་ཅད་རང་གི་དགྲར་ལངས་ནའང་ཚེ་འདི་ལ་སྡུག་པོ་བྱེད་ཀྱི་རེད་མ་གཏོགས་དམྱལ་བ་ལ་
འཁྲིད་ཐུབ་ཀྱི་མ་རེད། དམྱལ་བར་འཁྲིད་མཁན་གྱི་དགྲ་ནི་ཉོན་མོངས་པ་རེད་གསུངས་པ་རེད། ་
ཐ་མལ་པའི་དགྲ་དེ་ལ་ཕར་ཕན་སེམས་དང་གུས་བཏུད་ཀྱི་སྒོ་ནས་འབྲེལ་བ་བྱེད་པ་ཡིན་ན། ཚུར་
གནོད་པ་བྱེད་ཀྱི་ཡོད་མ་རེད།
་ཉོན་མོངས་པའི་དགྲ་དེས་ཕར་ཅི་ཙམ་ཞིག་བསྟུན་ཀྱང་སྡུག་ཏུ་འགྲོ་ཡི་ཡོད་རེད། ཐ་མལ་
པའི་དགྲ་ནི་རང་གིས་མེད་པ་བྱེད་མ་ཐུབ་ཀྱང་ཁོ་རང་ནམ་ཞིག་འཆི་འགྲོ་གི་རེད། ཉོན་མོངས་
པའི་དགྲ་ནི་གཉེན་པོས་བཅོམ་མ་ཐུབ་ན་རང་བཞིན་གྱིས་རྩ་བ་ནས་མེད་པ་འགྲོ་གི་མ་རེད་ཅེས་
དེ་ལ་སོགས་པའི་སྒོ་ནས་སོ་སོ་རང་གི་ཉོན་མོངས་པ་རྣམས་ལ་སོ་སོས་བག་ཡོད་དམ་གཟབ་
གཟབ་བྱེད་སྟངས་དང་། བྱེད་དགོས་པའི་རྒྱུ་མཚན་གསལ་པོར་གསུངས་པ་རེད།

སྲིད་པ་འཁོར་ལོའི་མཚོན་དོན་མདོ་ཙམ་བཤད་པ།ནང་ཆོས་ཀྱི་བརྗོད་དོན་ལ་གཞི་བཅོལ་ཏེ་སྲིད་པ་འཁོར་ལོ་ཞེས་པའི་རི་མོ་ཞིག་འབྲི་སྲོལ་ཡོད་རེད། དེའི་གོ་དོན་གང་ཡིན་མདོར་བསྡུས་
ཤིག་ཞུ་འདོད་བྱུང་། དེ་ནི་རི་མོའི་ཐོག་ནས་འཁོར་འདས་ཀྱི་འགྲོ་སྟངས་བརྡ་སྤྲོད་ཀྱི་ཡོད་རེད།
དེ་ལ་དུས་རྒྱུན་ཐེག་པ་ཆེ་ཆུང་གི་གསུང་རབ་རྣམས་སུ་བཤད་རྒྱུའི་བརྗོད་བྱ་བདེན་པ་བཞི་ཟེར་བ་
ཞིག་ཡོད་རེད། དེ་ཤེས་དགོས་ཀྱི་ཡོད་རེད། བདེན་པ་བཞི་ནི་འཁོར་བ་རྒྱུ་འབྲས་གཉིས་དང། ཐར་པ་རྒྱུ་འབྲས་གཉིས་ཏེ་བཞི་ལ་ཟེར་གྱི་ཡོད་རེད། འཁོར་བའི་རྒྱུ་ལས་དང་ཉོན་མོངས་པ་གཉིས་
དང། འབྲས་བུ་འཁོར་བ་ནི་ཕྱིའི་སྣོད་དང། ནང་སེམས་ཅན་ལ་གསུང་གི་ཡོད་རེད། ཐར་པ་རྒྱུ་
འབྲས་ནི་གོ་བདེ་པོ་བྱས་ན། ཆོས་ཉམས་སུ་ལེན་མཁན་གྱི་སེམས་རྒྱུད་ཀྱི་ཡོན་ཏན་འཕགས་ལམ་
ཡན་ལག་བརྒྱད་ལྟ་བུ་ནི་ལམ་གྱི་བདེན་པ་དང། སེམས་ཀྱི་སྐྱོན་ཉོན་མོངས་པ་དང་དེའི་འབྲས་བུ་
སྡུག་བསྔལ་ལས་བྲལ་བའི་བྲལ་བ་ལ་འགོག་པའི་བདེན་པ་ཟེར་གྱི་ཡོད་རེད། སྲིད་པ་འཁོར་ལོ་
དེའི་ལྟེ་བ་ལ་སེམས་ཅན་དུད་འགྲོ་གསུམ་བྲིས་ཡོད་རེད། དེ་དག་འཁོར་བའི་རྒྱུ་ཀུན་འབྱུང་མཚོན་
བྱེད་རེད། དེ་ཡང་ཕག་པས་གཏི་མུག་མཚོན་པ་དང། སྦྲུལ་གྱིས་ཞེ་སྡངདང་། བྱ་ཕུག་རོན་གྱིས་
འདོད་ཆགས་མཚོན་ཀྱི་ཡོད་རེད། ཕྱི་ལོག་ལ་ངན་སོང་གསུམ་དང། ལྷ་མི་གཉིས་ཏེ་ཆ་ལྔ་ཡོད་
རེད། དེ་དག་གིས་སྡུག་བསྔལ་གྱི་བདེན་པ་མཚོན་པ་དང་། མུ་ཁྱུད་ཀྱི་ནང་ལ་རྟེན་འབྲེལ་ཡན་
ལག་བཅུ་གཉིས་ཡོད་རེད། དེས་རྒྱུ་དང་འབྲས་བུ་ཇི་ལྟར་བྱས་ནས་འཁོར་བར་འཁོར་སྟངས་བཤད་
པ་རེད། འཁོར་ལོའི་གཡས་ཕྱོགས་ཀྱི་འོག་ཏུ་སངས་རྒྱས་ཀྱི་གསུང་ཚིགས་བཅད་གཉིས་ནི་ལམ་
བདེན་མཚོན་བྱེད་རེད། དེའི་ཐོག་ལ་ཟླ་བ་གཅིག་བྲིས་ཡོད་པ་དེས་འགོག་པའི་བདེན་པ་མཚོན་
པ་དང་། སྟོན་པའི་སྐུ་གཅིག་འཁོར་ལོའི་གཡོན་ཕྱོགས་ན་བཞེངས་ནས་ཟླ་བ་དང་འཁོར་ལོ་གཉིས་
ལ་ཕྱག་མཛུབ་སྟོན་སྡོད་པ་ཞིག་ཡོད་པ་དེས་ཐར་པའི་ལམ་དང་འབྲས་བུ་ལ་ལྟོས་ཟེར་བའི་དོན་
དག་རེད། འདིས་འཁོར་བ་ལ་ཞེན་ན་ངེས་འབྱུང་མིན་ཞེས་པའི་ཞེན་པ་བཞི་བྲལ་གྱི་ཚིག་རྐང་པ་
གཉིས་པ་དེའི་དོན་མདོར་བསྡུས་ཤིག་ཚར་བ་རེད།། ཆོས་ཉམས་སུ་ནང་སེམས་ཅན་ལ་གནས་དང་ཉོན་མོངས་

བདག་དོན་ལ་ཞེན་ན་བྱང་སེམས་མིན་པའི་ཚུལ་བཤད་པ།ད་བདག་དོན་ལ་ཞེན་ན་བྱང་
སེམས་མིན་ཞེས་པ་དེའི་བརྗོད་དོན་སྐོར་ཞུ་རྒྱུ་ཡིན། འཁོར་བ་ལ་ཕན་ཐོགས་ཡོད་པ་ལྟར་སྣང་
ཡང་ཕན་ཐོགས་རྩ་བ་ནས་མེད་པ་དང་། སྐྱོན་ཆེན་པོ་དང་མང་པོ་ཡོད་པའི་མཚངས་བཅོམ་ལྡན་
འདས་ཀྱིས་དམ་པའི་ཆོས་ཀྱི་ནང་དུ་བཏོན་པ་བཞིན་མཁས་པ་ཡིན་ན་སོ་སོ་རང་གིས་ཀྱང་གོང་དུ་
ཞུས་པ་བཞིན་འཁོར་བ་སྤྱི་དང་བྱེ་བྲག་གི་སྐྱོན་རྣམས་ལ་བསམ་བློ་ཞིབ་ཏུ་བཏང་སྟེ་འཁོར་བ་སྤང་
བྱ་ཡིན་པ་ངོ་འཕྲོད་ཅིང་དེ་ལ་ཞེན་པ་ལོག་སྟེ་དེ་ལས་ཐར་ཐབས་ངེས་པར་བྱེད་དགོས་ཀྱི་འདུག་
བསམ། འཁོར་བ་སྤོང་དགོས་སེམས་པའི་བློ་ཚད་ལྡན་ཞིག་སྐྱེས་ཚར་དུས་ད་གང་ཞིག་བྱེད་དགོས་
རེད་ཟེར་ན། དེ་ལ་གཉིས་ཡོད་རེད། ཐེག་དམན་དགྲ་བཅོམ་པའམ་རྫོགས་པའི་སངས་རྒྱས་ཀྱི་གོ་
འཕང་ཐོབ་ཐབས་བྱེད་དགོས་ཀྱི་ཡོད་རེད། དེ་གཉིས་འགྲན་བསྡུར་བྱེད་དུས་དམན་པའི་དགྲ་བཅོམ་
པའི་གོ་འཕང་ནི་ཧ་ཅང་ཡག་པོ་ཡིན་ནའང་། དེ་ལས་ཀྱང་རྫོགས་པའི་སངས་རྒྱས་ཀྱི་གོ་འཕང་ནི་
ཆེས་ཤིན་ཏུ་ལེགས་པ་ཡོད་རེད། དེར་བརྟེན་སངས་རྒྱས་ཀྱི་གོ་འཕང་བསྒྲུབ་དགོས་བསམ་དགོས་
ཀྱི་ཡོད་རེད། དེ་ལ་ཐེག་ཆེན་སེམས་བསྐྱེད་ཟེར་གྱི་རེད། ་
ཁྱད་པར་དུ་སྤྱིར་ང་ཚོར་བསྒྲུབ་བྱ་གང་ཞིག་འདུག དམིགས་ཡུལ་གང་ཞིག་འདུག་ཅེས་
བསམ་བློ་ཡག་པོ་བྱས་ཏེ་གཏོང་དུས་ཡང་ན་ཚེ་འདི་བསྒྲུབ་དགོས་ཀྱི་ཡོད་རེད། ཡང་ན་སྐྱེ་བ་རྗེས་
མ་ངོན་སོང་དུ་མི་འགྲོ་བར་ལྷ་དང་མིའི་སྐྱེ་བའང་བསྒྲུབ་བྱ་གཅིག་རེད། ཡང་ན་ཐར་པ་བསྒྲུབ་
དགོས་ཀྱི་ཡོད་རེད། ཡང་ན་སངས་རྒྱས་བསྒྲུབ་དགོས་ཀྱི་ཡོད་རེད། དེ་རྣམས་ལས་གང་ལ་དོ་
སྣང་སྤྲད་དེ་འབད་བརྩོན་བྱས་ན་ཕུགས་སུ་ཁེ་ཕན་ཆེ་བ་འདུག་ཅེས་འགྲན་བསྡུར་བྱེད་དགོས་ཀྱི་
ཡོད་རེད།
སྨོན་འཇུག་གཉིས་ཀྱི་རྒྱུ་བྱམས་པ་བསྒོམ་པའི་ཚུལ་བཤད་པ།ཐེག་ཆེན་སེམས་བསྐྱེད་ལ་
དབྱེ་བ་མང་པོ་ཡོད་རེད། ཡིན་ནའང་ངོ་བོའི་སྒོ་ནས་སྨོན་པ་དང་འཇུག་པ་གཉིས་གསུངས་ཀྱི་ཡོད་
རེད། སྨོན་པ་ནི་སེམས་ཅན་གཞན་གྱི་དོན་དུ་སངས་རྒྱས་ཐོབ་དགོས་བསམ་པའི་བློ་ལ་ཟེར་གྱི་

རེད། རང་དོན་དུ་ཐེག་ཆེན་གྱི་སེམས་བསྐྱེད་པའི་ལུགས་སྲོལ་མེད་པ་རེད། སངས་རྒྱས་ཐོབ་པའི་
ཆེད་དུ་སངས་རྒྱས་ཀྱི་རྒྱུར་གྱུར་པའི་དགེ་བ་བསྒྲུབ་དགོས་བསམ་པ་དེ་ལ་འཇུག་པ་སེམས་བསྐྱེད་
གསུངས་ཀྱི་ཡོད་རེད། སེམས་བསྐྱེད་དེ་རྣམས་རང་གི་སེམས་ཀྱི་ཐོག་ཏུ་བསྐྱེད་པ་ལ་རྒྱུ་རྐྱེན་ཡོད་
དགོས་རེད། རྒྱུ་མང་པོའི་ནང་ནས་གལ་ཆེ་ཤོས་དེ་སྙིང་རྗེ་རེད། དེས་ན་སེམས་བསྐྱེད་ཀྱི་སྔོན་དུ་
སྙིང་རྗེ་འགྲོ་དགོས་ཀྱི་ཡོད་རེད། སྙིང་རྗེའི་རྒྱུ་དེ་བྱམས་པ་རེད། དེར་བརྟེན་དང་པོ་བྱམས་པ་སྒོམ་
དགོས་ཀྱི་ཡོད་རེད། བྱམས་པ་ནི་རང་མ་ཡིན་པའི་སེམས་ཅན་གཞན་དག་ཆོས་དང་མཐུན་པའི་ཚེ་
འདིའི་བདེ་བ། སྐྱེ་བ་ཕྱི་མའི་བདེ་བ། སངས་རྒྱས་ཀྱི་སའི་བར་ཀྱི་བདེ་བ་དེ་དག་ཐོབ་ན་བསམ་
པའམ། བདེ་བའི་རྒྱུ་དགེ་བ་སྒྲུབ་རོགས་བྱས་ན་བསམ་པ་ལ་ཟེར་གྱི་ཡོད་རེད། བྱམས་པ་ནི་ཆོས་
པ་གསར་པ་ལ་ཡོད་མ་རེད། བཟོ་དགོས་ཀྱི་ཡོད་རེད། སྤྱིར་བཏང་ཆོས་བྱེད་ཞེས་པའི་དོན་དག་
སེམས་ཡག་པོ་བཟོ་བ་ལ་ཟེར་གྱི་ཡོད་རེད། དཔེར་ན་ང་རང་ཚོའི་སེམས་ནི་གསེར་ཡག་པོ་འདྲ་པོ་
རེད། གསེར་ཡག་པོ་དེ་གསེར་བཟོ་བས་བཟོ་ལྟ་ག་འདྲ་བཟོ་དགོས་ནའང་བཟོ་ཐུབ་ཀྱི་ཡོད་རེད།
བཟོ་བཅོས་རྩ་བ་ནས་མ་བྱས་པའི་ད་ལྟའི་སེམས་ལ་སྐྱོན་མང་པོ་ཡོད་རེད། ང་རང་ཚོའི་སྐྱོན་ཚང་
མ་སེམས་ཀྱི་ཐོག་དང་སེམས་ལས་འབྱུང་གི་ཡོད་རེད། སེམས་དེའི་སྐྱོན་རྣམས་ཆོས་ཉམས་སུ་
ལེན་པའི་སྒོ་ནས་བཟོ་བཅོས་བྱས་པ་ཡིན་ན་སེམས་དེ་ཡོན་ཏན་ཅན་དང་། ཡོན་ཏན་མང་པོའི་འབྱུང་
ཁུངས་ཆགས་ཀྱི་ཡོད་རེད། སེམས་དེ་གང་ལ་གོམས་པ་དེ་ཉིད་ལ་འགྱུར་ཐུབ་ཀྱི་ཡོད་སྟབས་ཆོས་
ཐོས་བསམ་གྱིས་ཤེས་པ་ཙམ་གྱིས་ཆོག་ཤེས་མ་བྱས་པར་ཤེས་པའི་དོན་རྣམས་སེམས་ཁ་ནང་དུ་
སློག་སྟེ་སོ་སོའི་སེམས་རྒྱུད་ཀྱི་ཐོག་ཏུ་སིམ་པའམ། སེམས་དང་འདྲིས་ཐབས་ལ་འབད་བརྩོན་
ཡང་ནས་ཡང་དུ་ལྷོད་གཡེང་མ་ཤོར་བར་བྱ་དགོས།
་བྱམས་པ་བསྒོམས་པའི་ཕན་ཡོན་བཤད་པ།བྱམས་པ་སྒོམ་པའི་ཕན་ཡོན་ཞུས་ན། སངས་
རྒྱས་མང་པོ་ལ་མཆོད་རྫས་མཛེས་ཤིང་ཡིད་དུ་འོང་པ་སྣ་ཚོགས་པ་མང་པོ་དུས་རིང་པོར་དབུལ་བ་
ལས་བྱམས་པ་སྐར་མ་བཅུ་ཙམ་ཞིག་སྒོམ་པ་བསོད་ནམས་ཆེ་བ་ཡོད་རེད་གསུངས་པ་རེད། བ་

འཇོ་བའི་དུས་ཚོད་གཅིག་གི་ཚད་དུ་བྱམས་པ་སྒོམ་ན་ལྷ་དང་མི་ཡིས་རང་ལ་བྱམས་པོ་བྱེད་པ་ལ་
སོགས་པའི་ཡོན་ཏན་བརྒྱད་ཐོབ་ཀྱི་རེད་གསུངས་པ་རེད། ཕར་ལ་བྱམས་པོ་བྱས་ན་ཚུར་ལའང་
བྱམས་པོ་བྱེད་ཀྱི་ཡོད་པ་མཐོང་ཆོས་རེད། འདི་ལ་རྒྱུ་མཐུན་གྱི་འབྲས་བུ་ཟེར་གྱི་རེད།དེར་མ་
ཟད་བྱམས་པའི་སེམས་ཀྱིས་རང་གཞན་གཉིས་ཀ་གནོད་འཚེ་ལས་སྲུང་སྐྱོབ་བྱེད་ཐུབ་ཀྱི་ཡོད་
་རེད། དཔེར་ན་བདག་ཅག་གི་སྟོན་པ་ལ་བདུད་མང་པོས་གནོད་འཚེ་བྱེད་པར་རྩོམ་དུས་སྟོན་པའི་
བྱམས་པའི་སྟོབས་ཀྱིས་གནོད་འཚེ་བྱེད་མ་ཐུབ་པ་རེད། སངས་རྒྱས་ཀྱི་གོ་འཕང་ཐོབ་པ་ལ་སྙིང་
རྗེ་དགོས་ཤིང་དེ་ལའང་བྱམས་པ་མེད་ཐབས་མེད་རེད། སེམས་ལ་བྱམས་པ་དང་པོ་བཟོ་བའམ་
སྒོམ་པའི་སྐབས་རིམ་པ་གསུམ་བྱས་ཏེ་བསྒོམ་དགོས། དང་པོ་ཉེ་ས་ལ་སྒོམ། དེ་ནས་དགྲ་ལ་
བསྒོམ། དེ་ནས་ཉེ་རིང་གང་ཡང་མ་ཡིན་པའི་བར་མའི་སེམས་ཅན་གཞན་དག་ལ་སྒོམ། ་
ཉེ་ས་ལ་བསྒོམ་པ་ལའང་རིམ་པ་གསུམ་བྱེད་དགོས། དང་པོ་མ་ལ་བསྒོམ། དེ་ནས་ཕ་ལྟ་
བུ་དམིགས་བསལ་གྱི་དྲིན་ཡོད་པ་གཞན་དག། དེ་ནས་འབྲེལ་བ་ཡག་པོ་ཡོད་པའི་གཉེན་ཚན་
གཞན་རྣམས་ལ་བསྒོམ། དེ་ནས་སེམས་ཅན་ཚང་མ་རང་གི་མ་ཡིན་བསམས་ཏེ་བསྒོམ་གྱི་ཡོད་
རེད། དེ་འདྲ་བྱས་ཏེ་བསྒོམ་དགོས་པའི་རྒྱུ་མཚན་ནི་སྙིང་དུ་སྡུག་པ་གཅིག་བཟོས་ན་བྱམས་པ་སྐྱེ་
བདེ་བ་ཡོད་རེད། དཔེར་ན་སོ་སོའི་མ་ལྟ་བུ་གཙིགས་ཆེན་པོ། བུ་ལྟ་བུ། ཆུང་མ་ལྟ་བུའི་སྙིང་དུ་
སྡུག་པ་དེ་ལ་རང་ཤུགས་ཀྱིས་བདེ་པོ་བྱུང་ན། སྡུག་བསྔལ་མ་བྱུང་ན་སེམས་པའི་བསམ་བློའམ་
རིག་པ་དེ་ཙམ་སྒྲིམ་མི་དགོས་པར་སྐྱེ་ཡི་ཡོད་པས། བྱམས་སྙིང་རྗེ་རྣམས་རང་རྒྱུད་ལ་སྐྱེ་བདེ་
ཐབས་བྱས་ནས་དང་པོ་སྙིང་རྗེའི་ཡུལ་རྣམས་སོ་སོའི་ཨ་མ་ཡིན་པ་ངོ་ཤེས་ཏེ་མ་ཡིན་བསམ།
གཉིས་པ་དེའི་དྲིན་ཆེན་པོ་ཡོད་པ་རྣམས་བསམ། གསུམ་པ་དྲིན་གཟོ་བའམ་དྲིན་ལན་སྤྲད་
དགོས་བསམ་པ་རྣམས་སྔོན་དུ་བཏང་སྟེ་རང་གི་སེམས་ལ་བྱམས་སོགས་ཚད་དང་ལྡན་པ་བཟོ་
ཚུལ་བསྟན་པ་ཡིན། དང་པོ་སོ་སོའི་མ་དེ་གཤིན་པོ་དང་གསོན་པོ་གང་ཡིན་ཀྱང་གཟུགས་དབྱིབས་
རྣམ་པ་ཇི་མ་ཇི་བཞིན་རང་གི་མདུན་དུ་བསམ། མདུན་གྱི་མའི་རྣམ་པ་དེ་ལ་སེམས་རྩེ་གཅིག་ཏུ་

གཏད་དེ་འདི་ངའི་དྲིན་ཅན་གྱི་མ་ཡིན་སྙམ་ཚར་ཁ་ཤས་བསྐྱོར། དེ་ནས་མུ་འཐུད་དེ་སེམས་མདུན་
གྱི་མའི་རྣམ་པ་ལ་དམིགས་ཏེ་མ་འདིས་སོ་སོ་ལ་བྱམས་པོ་བྱས་པའི་སྐབས་ཀྱི་སྤྱོད་ལམ་དང་དྲིན་
ཡོད་པ་རྣམས་བསམ། །
དེ་ཡང་རང་གི་མའི་དྲིན་རྣམས་ཚུར་བསྡུས་ན། རང་ལ་ད་ལྟའི་ལུས་དང་སྲོག་བྱིན་པའི་དྲིན།
ལམ་སྟོན་ནམ་སློབ་སྟོན་མང་པོ་བྱས་པའི་དྲིན། རང་གི་དོན་དུ་དཀའ་བ་སྤྱད་པའི་དྲིན་ཏེ་དྲིན་གསུམ་
ཡོད་རེད། ཟླ་བ་བཅུ་མ་ཟིན་ཙམ་མངལ་ནང་ལ་བཟུང་ནས་གཟབ་གཟབ་བྱས་ཏེ་བསྐྱངས། ཕྱི་ལ་
བཙས་ཚར་དུས་སོ་སོ་རང་ཉིད་ཀྱི་ལུས་ཀྱིས་གང་ཡང་བྱེད་ཐུབ་ཀྱི་མེད་པ་དང༌། ངག་གིས་ཁ་
གྲགས་ཐུབ་ཀྱི་མེད་པ་དང་སེམས་ཀྱིས་ཀྱང་གང་ཡང་བསམ་ཤེས་ཀྱི་མེད་ཀྱང་། མ་ཡིས་རང་ཉིད་
ལྟོགས་མ་བཅུག། སྐོམ་མ་བཅུག། ཚ་མ་བཅུག། གྲང་མ་བཅུག་པར་ཧ་ཅང་བྱམས་པོ་བྱས་ཏེ་ཤི་
མ་བཅུག་པར་སྲུང་སྐྱོབ་བྱས་པ་ཡིན་སྟབས་ལུས་པོ་འདི་དང་སྲོག་འདི་མ་ཡིས་བྱིན་པ་རེད། དེ་
ནས་ཏོག་ཙམ་ཆེ་རུ་ཕྱིན་དུས་སློབ་སྦྱོང་སྤྲད་ཡོད་རེད། ཨ་མའི་མིང་འདྲ་པོ་ལབ་བཅུག དེ་ནས་
འགྲོ་སྟངས་དང་སྡོད་སྟངས། ཟ་སྟངས་དང་འཐུང་སྟངས་སོགས་དེ་འདྲ་བ་མང་པོ་བསླབས། དེ་
ནས་རང་མགོ་འཐོན་པའི་མིར་ཆགས་སྐབས་མ་མོ་རང་གིས་ལོ་ཡུན་མང་པོའི་རིང་སྡིག་པ་དང་
དཀའ་ངལ་ཆེན་པོས་བསགས་པའི་ལོངས་སྤྱོད་རྣམས་མ་རང་གི་ཕྱི་མའི་ལམ་རྒྱག་ཆོས་ཀྱི་ཆེད་དུ་
གཏོང་མ་ཐུབ། སོ་སོའི་ཚེ་འདིའི་བདེ་བའི་དོན་དུ་བེད་སྤྱོད་མི་བྱེད་པར་ཕངས་སེམས་མེད་པར་བུ་
ང་ལ་སྤྲད། མདོར་ན་མས་ཤེས་ཚད་འཇོན་ཚད་ཀྱིས་བུ་ང་ལ་སྒོ་མང་པོ་ནས་ཕན་བཏགས། གནོད་
པ་དང་དཀའ་ངལ་གྱི་རིགས་མི་འདྲ་བ་དུ་མ་ལས་སྐྱབས་པ་སོགས་ཀྱི་དྲིན་རྣམས་སེམས་ཀྱི་གཏིང་
ནས་དྲན་དགོས། །
མ་ཡི་དྲིན་དྲན་པའི་སྐབས་སུ་ཨ་མ་འདི་ཚེ་འདི་ལ་དེ་ལྟ་བུའི་བཀའ་དྲིན་ཆེན་པོ་ཡིན་པ་མ་
ཟད་སྐྱེ་བ་སྔོན་མ་རྣམས་སུའང་ལན་གྲངས་ཚད་མེད་པར་མ་བྱས་ཤིང་ཕན་བཏགས་པ་དང་། རང་
གི་ཕ་ཡང་ལན་གྲངས་མང་པོ་བྱས་ཤིང་ཕན་བཏགས་པ་དང་། སྤུན་ཉེ་ལ་སོགས་པ་ཚར་མང་པོ་

བྱས་ནས་བྱམས་བརྩེ་ཆེན་པོས་བསྐྱངས་པའི་བཀའ་དྲིན་ཆེན་པོ་ཡིན་པ་རྣམས་ཀྱང་སེམས་ཀྱི་
གཏིང་ནས་བསམ། །
གསུམ་པ་དེའི་རྗེས་སུ་དྲིན་ལན་འཇལ་འདོད་བསམ་ཚུལ་ནི། མ་འདི་དེ་ལྟ་བུའི་དྲིན་ཆེན་
པོ་ཡིན་པས་དྲིན་ལན་ངེས་པར་དུ་འཇལ་བའམ་སྤྲད་དགོས་བསམས་ཏེ་མ་ཡི་ད་ལྟའི་གནས་ཚུལ་
ལ་བརྟག་དཔྱད་བཏང་ནས་མ་འདི་བདེ་བ་འདོད་ཀྱི་ཡོད་ཀྱང་། བདེ་བའི་རྒྱུ་དགེ་བ་ཡིན་པ་མི་
ཤེས་པའི་སྒོ་ནས་བདེ་བ་ཐོབ་པའི་དོན་དུ་སྲོག་གཅོད་པ་དང། རྐུན་མ་རྐུ་བ་དང་རྫུན་བཤད་པ་ལ་
སོགས་པའི་ལས་མི་དགེ་བ་བྱེད་དེ་སྡུག་བསྔལ་གྱི་རྒྱུ་གསོག་པའམ་བསྒྲུབས་ཀྱི་འདུག །དེའི་ཕྱིར་
ད་དུང་ཡང་མ་མོ་རང་གི་དོན་དག་བྱེད་ཐུབ་ཀྱི་མི་འདུག །ངས་རོགས་པ་བྱེད་དགོས་ཀྱི་འདུག་
བསམ། མ་འདི་བདེ་བ་དང་ལྡན་པ་དང་། འདིས་བདེ་བའི་རྒྱུ་དགེ་བ་སྒྲུབ་ན་བསམ་པ་སྟེ་འདུན་
པ་དང་འབྲེལ་བའི་བྱམས་པའི་སེམས་དང༌། དེའང་བྱམས་པ་སྒོམ་སྟངས་གཅིག་རེད། མ་འདི་
བདེ་བར་གྱུར་ཅིག །བདེ་བའི་རྒྱུ་དགེ་བ་དང་ལྡན་པར་གྱུར་ཅིག་སྙམ་པ་སྨོན་ལམ་དང་འབྲེལ་
བའང་བྱམས་པ་སྒོམ་སྟངས་གཞན་ཞིག་རེད། ཡང་མ་འདི་བདེ་བ་དང་བདེ་བའི་རྒྱུ་དང་ལྡན་པ་བླ་
མ་དང་དཀོན་མཆོག་གིས་གནང་རོགས་གནང་བསམ་སྟེ་གསོལ་བ་འདེབས་པ་གསོལ་འདེབས་
དང་འབྲེལ་བ་དང་། ་
དེ་བཞིན་དུ་མ་འདི་བདེ་བ་དང་བདེ་བའི་རྒྱུ་དང་ལྡན་པ་ཞིག་ངས་བྱེད་བསམ་པ་དམ་
བཅའ་འམ་སེམས་བསྐྱེད་དང་འབྲེལ་བའི་བྱམས་པ་སྟེ། དེ་དག་བཞི་པོ་གང་གི་སྒོ་ནས་རང་གི་
སེམས་ལ་བྱམས་པ་རྣལ་མ་བཟོ་བའི་སྐབས་སུ་མཚམས་རེར་བྱམས་པ་སྐྱེ་དགོས་པའི་རྒྱུ་མཚན་
བསམས་ཏེ་བསྒོམས། མཚམས་མཚམས་ལ་རྒྱུ་མཚན་མ་བསམས་པར་བསྒོམ། གང་ལྟར་མཉམ་
རྗེས་བར་མ་ཆད་པར་བདུན་ཕྲག་དང་ཟླ་བ་འཐུད་དེ་བསྒོམས་པས་ནམ་ཞིག་མ་འདི་བདེ་བ་དང་
བདེ་བའི་རྒྱུ་དང་ལྡན་ན་བསམ་པའི་བསམ་བློ་རང་ཤུགས་ཀྱིས་རྒྱུན་དུ་ཡོང་ན། དེ་དུས་བྱམས་པ་
ཡག་པོའམ་རྣལ་མ་བྱུང་བ་རེད། གཉིས་པ་རང་གི་ཕ་ལྟ་བུ་ཉེ་བའི་ཕྱོགས་དེ་ཚོ་ལའང་སྒོམ་སྟངས་

གཅིག་པ་རེད། འདི་ཚོས་ད་ལྟ་ཕན་ཐོགས། སྐྱེ་བ་སྔོན་མ་ཕན་ཆད་རང་གི་ཨ་མ་མང་པོ་བྱས་ཏེ་
ཕན་བཏགས་ཡོད་བསམ་པའི་སྒོ་ནས་དེ་ཚོ་ལའང་བྱམས་པ་སྐྱེ་དགོས།
་གསུམ་པ་རང་དང་འབྲེལ་བ་ཡག་པོ་ཡོད་མཁན་གཞན་ལའང་བྱམས་པ་བསྒོམ་ཚུལ་ཡང་།
གོང་དུ་མ་ལ་བྱམས་པ་སྒོམ་སྟངས་བཤད་པ་ལྟར་ཡིན། གཉིས་པ་དགྲ་ལའང་བྱམས་པ་བསྒོམ་
དགོས། དགྲས་རང་ལ་ཚེ་འདི་ལ་ཕན་འདོགས་པའི་ལོ་རྒྱུས་འཇིག་རྟེན་པའི་ལྟ་ཕྱོགས་ཀྱི་སྒོ་ནས་
བཤད་རྒྱུ་ཡོད་མ་རེད། ཡིན་ནའང་ཁོའམ་མོས་གནོད་པ་བྱས་བྱུང་། བྱེད་ཀྱི་འདུག་ཅེས་བསམས་
ཏེ་དགྲ་ལ་སྡང་པོ་བྱེད་པའི་ཚབ་ཏུ་དེའི་ལན་དུ་ཕན་སེམས་བྱམས་པ་སྐྱེ་ཐབས་བྱ་དགོས། གང་
ཡིན་ཞེ་ན། ད་ལྟ་དགྲར་མཐོང་བའི་མི་འདིས་སྐྱེ་བ་སྔོན་མ་ནས་མ་ཚར་མང་པོ་བྱས། མ་བྱས་རིམ་
བཞིན་སོ་སོའི་ཚེ་འདིའི་མ་བཞིན་དུ་ཕན་བཏགས་པས་དྲིན་ཆེན་པོ་ཡིན། དྲིན་ལན་སྤྱད་དགོས་
བསམ་སྟེ་དགྲ་ལའང་མ་ལ་བྱམས་པ་སྐྱེས་པ་ནང་བཞིན་བྱམས་པ་བསྒོམ་དགོས། དེ་ནས་རིམ་པ་
གསུམ་པ་སེམས་ཅན་ཐམས་ཅད་ལ་བྱམས་པ་སྒོམ་ཚུལ་ནི། བྱམས་པ་སྒོམ་པའི་ཐུན་གྱི་སྐབས་སུ་
སེམས་ཅན་ཐམས་ཅད་མདུན་དུ་ཡོད་བསམས་ནས། འདི་དག་སྐྱེ་བ་སྔོན་མ་ཕན་ཆད་ཀྱི་མ་ཡིན་
བསམ་པ་སོགས་ཀྱི་རིམ་པ་ཡོངས་རྫོགས་འགྲོ་དགོས་ཀྱི་ཡོད་རེད། དེ་བཞིན་དུ་མཚམས་རེར་
སེམས་ཅན་ཐམས་ཅད་ཡིད་ཡུལ་དུ་བྱས་ཏེ་སེམས་ཅན་འདི་དག་ཐམས་ཅད་བདེ་བ་དང་ལྡན་
པར་གྱུར་ཅིག་བསམས། མཚམས་རེར་སེམས་ཅན་གྱི་རིགས་མི་འདྲ་བ་རྣམས་སྡེ་ཚན་དུ་བཅད་དེ་
བསྒོམས་པ། དཔེར་ན་དམྱལ་བ་མནར་མེད་པའི་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་
དང་ལྡན་པར་གྱུར་ཅིག་བསམ་པ་ལྟ་བུ། མཚམས་རེར་བལ་ཡུལ་ལྟ་བུ་ལུང་པ་གཅིག་གི་སེམས་
ཅན། མཚམས་རེར་ལུང་པ་གཞན་གྱི་སེམས་ཅན་དམིགས་ཡུལ་བྱས་ཏེ་སྒོམ་དགོས། ཐུན་གྱི་
སྐབས་སུ་དེ་ལྟར་སྒོམ་ཚར་བའི་མཇུག་ཏུ་བར་གསེང་སྐབས་ཕྱི་ལོག་ལ་འགྲོ་དུས་མི་གཅིག་
མཐོང་བྱུང་ནའང་འདི་བདེ་བ་དང་ལྡན་པར་གྱུར་ཅིག་བསམ། ཁྱི་གཅིག་མཐོང་ནའང་ཁྱི་འདི་བདེ་
བ་དང་ལྡན་པར་གྱུར་ཅིག་བསམས་ཏེ་སྒོམ་དགོས་ཀྱི་ཡོད་རེད། བདེ་བ་མེད་མཁན་སུ་འདྲ་ཞིག་

མཐོང་ནའང་བདེ་བ་དང་ལྡན་པར་གྱུར་ཅིག་བསམ། དགེ་བ་མི་སྒྲུབ་མཁན་དེ་འདྲ་མཐོང་དུས་
བདེ་བའི་རྒྱུ་དང་ལྡན་པར་གྱུར་ཅིག་བསམ། དེ་གཉིས་ཁ་ཕྲལ་ནས་ཀྱང་སྒོམ། བདེ་བ་ལ་རིགས་
མི་འདྲ་བ་མང་པོ་དང༌། བདེ་བའི་རྒྱུ་དགེ་བ་ལའང་རིས་མི་འདྲ་བ་མང་པོ་ཡོད་རེད། ཡིན་ནའང་དེ་
ཚོ་སེམས་ཅན་རྣམས་ལ་མི་འདུག དེ་ཚོ་སེམས་ཅན་རྣམས་ཀྱིས་ཐོབ་པར་ཤོག་བསམ། སྒོམ་ཚུལ་
གྱི་རྣམ་པ་མི་འདྲ་བ་དེ་ཚོའི་ཐོག་ནས་བསམས་ན་བྱམས་པ་མང་པོ་དང་ཤུགས་ཆེན་པོ་སྐྱེ་གི་ཡོད་
རེད། དཔེར་ན་ཆོས་མི་ཤེས་མཁན་དེ་འདྲ་མཐོང་ན་སློབ་སྦྱོང་བྱེད་པར་ཤོག །སྦྱིན་པ་མི་གཏོང་
མཁན་དེ་ཚོས་སྦྱིན་པ་གཏོང་བར་ཤོག །ཚུལ་ཁྲིམས་མེད་མཁན་རྣམས་ཀྱིས་ཚུལ་ཁྲིམས་སྲུང་བར་
ཤོག་ཅེས་སོགས་སྒོ་མང་པོའི་ཐོག་ནས་རང་རྒྱུད་ཀྱི་བྱམས་པ་གསལ་པོ་དང་བརྟན་པོ་བཟོ་ཐབས་
བྱ་དགོས།
མདོ་གཅིག་གི་ནང་ལ་སྐྱེས་བུ་དམ་པའི་བསམ་པ་སུམ་ཅུ་སོ་གཉིས་གསུངས་ཡོད་རེད། དེ་
བྱམས་པའི་ཕྱོགས་ཡིན་པ་རེད། དཔེར་ན་ང་ཤེས་རབ་ཡོད་མཁན་རེད་འདུག །སེམས་ཅན་འདི་
ཤེས་རབ་མེད་མཁན་རེད་འདུག། །ཤེས་རབ་མེད་ན་འགྲིག་གི་མི་འདུག །དེས་ན་སེམས་ཅན་འདི་
ཤེས་རབ་དང་ལྡན་པར་ཤོག་བསམ་པ་དང། ངས་སྦྱིན་པ་གཏོང་གི་འདུག །སེམས་ཅན་འདིས་
སེར་སྣ་བྱེད་ཀྱི་འདུག།དེས་འགྲིགས་ཀྱི་མི་འདུག །སེམས་ཅན་འདིས་ཀྱང་སྦྱིན་པ་གཏོང་བར་
ཤོག་བསམ་པ་སོགས་པ་དེ་དག་ལ་སྐྱེས་བུ་དམ་པའི་བསམ་བློ་སུམ་ཅུ་སོ་གཉིས་ཟེར་གྱི་རེད། ་
སྙིང་རྗེའི་ངོ་བོ་དང་ཕན་ཡོན་བཤད་པ།གཉིས་པ་སྙིང་རྗེའི་སྐོར་ཞུ་རྒྱུ་ཡིན། སྙིང་རྗེ་ཞེས་པ་
ནི་སེམས་ཅན་གཞན་སུ་འདྲ་ཞིག་ཡིན་ནའང་སྡུག་བསྔལ་མེད་ན་བསམ་པ་དང། སྡུག་བསྔལ་གྱི་
རྒྱུ་མི་དགེ་བ་མི་བྱེད་ན་བསམ་པའི་བློ་ལ་ཟེར་གྱི་ཡོད་རེད། སྡུག་བསྔལ་གྱི་རྒྱུ་ཟེར་ན། བདག་
འཛིན་དང། འདོད་ཆགས་ལ་སོགས་པའི་ཉོན་མོངས་དང་། དེ་ཚོས་སློང་བའི་ལས་སམ་བྱ་བ་
རྣམས་ལ་ཟེར་གྱི་རེད། སྙིང་རྗེ་ནི་ཐེག་པ་ཆེན་པོའི་ཆོས་ལ་སློབ་འདོད་ཡོད་མཁན་ལ་ལྷག་པར་དུ་
གལ་ཆེན་པོ་ཡིན་པས་དེའི་ཕན་ཡོན་མདོ་ཡི་ནང་གསལ་ཞིང་རྒྱས་པ་གསུངས་པ་རེད། དེ་ཡང་མདོ་

ལས་སངས་རྒྱས་ཐོབ་དགོས་ན་ཆོས་མང་པོ་བྱེད་དགོས་མ་རེད། སྙིང་རྗེ་སྒོམ་བསྡད་ན་འགྲིགས་
ཀྱི་རེད་གསུངས་པ་རེད། སྙིང་རྗེ་ཡོད་ན་སངས་རྒྱས་ཀྱི་ཆོས་ཚང་མ་ཡོང་གི་རེད་གསུངས་པ་རེད། 
སྙིང་རྗེ་དེས་དང་པོ་ལམ་ལ་མ་ཞུགས་པའི་སྐབས་སུ་ཐེག་ཆེན་གྱི་སེམས་བསྐྱེད་བཅུག ལམ་ལ་
ཞུགས་ཚར་དུས་སྙིང་རྗེས་ལམ་གོང་འཕེལ་དུ་གཏོང། སངས་རྒྱས་ཚར་དུས་ཀྱང་སྙིང་རྗེས་ཆོས་
འཁོར་བསྐོར་བ་ལ་སོགས་པའི་སྒོ་ནས་གྲངས་ཀྱི་ཚད་མེད་པའི་སེམས་ཅན་གྱི་དོན་བྱས་ཏེ་ནམ་
མཁའ་མ་ཞིག་གི་བར་དུ་རྟག་པར་བཞུགས་བཅུག་གི་ཡོད་རེད།
འཕགས་པ་ཀླུ་སྒྲུབ་ཀྱིས་སྦྱིན་པས་ལོངས་སྤྱོད་ཐོབ་པར་བྱེད་ཀྱི་རེད་ལ་སོགས་པ་སྙིང་རྗེ་
ལས་གཞན་པའི་ཐེག་པ་ཆེན་པོའི་ལམ་ཡིན་མཁན་གྱི་དགེ་བ་དེ་ཚོས་ལས་འདི་དང་འདི་བྱེད་ཅེས་
གསུངས་པའི་མཇུག་ལ། སྙིང་རྗེ་ཡིས་ནི་དོན་ཀུན་བྱེད། །ཅེས་སྙིང་རྗེ་ཐེག་པ་ཆེན་པོའི་ཉམས་
ལེན་ཚང་མའི་སྔོན་ལ་འགྲོ་བ་བྱས་ཏེ་བྱ་བ་ཐམས་ཅད་བྱེད་ཀྱི་ཡོད་རེད་ཅེས་གསུངས་པ་རེད།
དེར་བརྟེན་སྙིང་རྗེ་ནི་ཤིན་ཏུ་གལ་ཆེན་པོ་ཡིན་པ་ངོ་འཕྲོད་དགོས། སྙིང་རྗེ་སྒོམ་སྟངས་ལས་སླ་བ་
དེ་བྱམས་པ་བསྒོམ་སྟངས་དང་མཚུངས་པ་སྡེ་ཚན་གསུམ་དུ་བཅད་དེ། དང་པོ་ཉེ་བའི་ཕྱོགས། དེ་
ནས་རིང་བའི་ཕྱོགས། དེ་ནས་བར་མའི་ཕྱོགས་ཏེ་གསུམ་ལ་རིམ་པ་བཞིན་བསྒོམ་དགོས་རེད། །
དེ་ཡང་དང་པོ་རྩ་བའི་མ་དྲན་པ་དང་། དྲིན་དྲན་པ་དང་དྲིན་ལན་འཇལ་འདོད་ཀྱི་བློ་རྣམས་
གོང་དུ་བྱམས་པ་སྒོམ་སྟངས་བཤད་པའི་སྐབས་ནང་བཞིན་བྱས་ཏེ་རྩ་བའི་བསྒོམ་རྒྱུ་དེ་སྙིང་རྗེ་
སྒོམ་དགོས་རེད། དེ་ཡང་མཉམ་བཞག་གམ་ཐུན་གྱི་སྐབས་སུ་མདུན་དུ་དམིགས་པའི་མ་འདི་སྡུག་
བསྔལ་ལས་བྲལ་ན། མ་འདིས་རང་སྡུག་རང་གིས་མྱོང་བའི་དོན་དུ་སྡིག་པ་མང་པོ་གསོག་སྡོད་ཀྱི་
འདུག སྡིག་པའི་ལས་འདི་དང་འདི་མ་བྱས་ན་བསམ་པ་འདུན་པ་དང་འབྲེལ་བའི་སྙིང་རྗེ་དང་།
མ་འདི་སྡུག་བསྔལ་དང་སྡུག་བསྔལ་གྱི་རྒྱུ་རྣམས་དང་བྲལ་བར་གྱུར་ཅིག་སྙམ་པ་སྨོན་ལམ་དང་
འབྲེལ་བའི་སྙིང་རྗེ་དང་། དེ་བཞིན་དུ་སྐབས་རེས་མ་འདི་སྡུག་བསྔལ་དང་སྡུག་བསྔལ་གྱི་རྒྱུ་དང་
བྲལ་བ་ཞིག་དཀོན་མཆོག་གིས་མཁྱེན་སྙམ་པ་གསོལ་འདེབས་དང་འབྲེལ་བ་དང། དེ་ནས་གལ་

ཆེ་ཤོས་མ་འདི་སྡུག་བསྔལ་དང་སྡུག་བསྔལ་གྱི་རྒྱུ་དང་བཅས་པ་ལས་བྲལ་བ་ངས་བྱེད་བསམ་པ་
ལྷག་བསམ་མམ་སེམས་བསྐྱེད་དང་འབྲེལ་བ་སྟེ་སྒོམ་ཚུལ་མི་འདྲ་བ་བཞིའི་སྒོ་ནས་རང་སེམས་
ཀྱི་སྟེང་དུ་སྙིང་རྗེ་བཅོས་མ་མ་ཡིན་པའམ་རྣམ་དག་བསྐྱེད་ཐབས་བྱ་དགོས།
མཚམས་རེར་དམིགས་བསལ་བྱས་ཏེ་སྙིང་རྗེ་བསྒོམ་དགོས་སའི་ཡུལ་སྡུག་བསྔལ་ཆེན་པོ་
ཡོད་པ་ལ་སོགས་པ་དེ་འདྲ་ཡང་མང་པོ་གསུངས་ཡོད་པ་རེད། མདོ་སྡེ་རྒྱན་གྱི་ནང་དུ་འདོད་ཡོན་
ལ་ཧ་ཅང་ཞེན་ཆགས་ཆེན་པོ་ཡོད་པ་དང། ཆོས་བསྒྲུབ་འདོད་ཡོད་ཀྱང་བར་ཆད་ཀྱི་དབང་དུ་ཕྱིན་
པ་ལ་སོགས་པ་སྙིང་རྗེའི་དམིགས་བསལ་གྱི་ཡུལ་བཅུ་དང་། དེ་བཞིན་དུ་བསྟན་བཅོས་དེའི་ནང་
དུ་ཕ་རོལ་ཏུ་ཕྱིན་པ་དྲུག་གི་མི་མཐུན་པའི་ཕྱོགས་སེར་སྣ་ཆེན་པོ་ཡིན་པ། །
ཚུལ་ཁྲིམས་འཆལ་བ་ཡིན་པ་ལ་སོགས་པ་སྙིང་རྗེའི་དམིགས་བསལ་གྱི་ཡུལ་དྲུག་དང།
འཕགས་པ་ཐོགས་མེད་ཀྱིས་སྙིང་རྗེའི་ཡུལ་དམིགས་བསལ་བརྒྱ་དང་བཅུ་གསུངས་ཡོད་པ་དང་།
མདོ་གཅིག་གི་ནང་དུའང་དཔེར་ན་བདག་འཛིན་ཅན་གྱི་སེམས་ཅན་དེའི་བདག་འཛིན་འདུལ་
བའི་དོན་དུ་ཆོས་བཤད་བསམ་པ་ལྟ་བུ་དེ་འདྲའི་སྙིང་རྗེའི་དམིགས་ཡུལ་བཅུ་དྲུག་གསུངས་ཡོད།
ཐུབ་པ་དགོངས་གསལ་གྱི་ནང་དུ་བྱང་ཆུབ་སེམས་དཔའི་སྙིང་རྗེའི་དམིགས་ཡུལ་ལ། ཐེག་དམན་
གྱི་ལམ་ལ་ཞུགས་པ་དང་། སྲིད་པ་བ་སྟེ་འཁོར་བ་པ་དང་གཉིས་སུ་ཕྱེས་ཏེ་གསུངས། དེ་བཞིན་དུ་
སྙིང་རྗེའི་དམིགས་ཡུལ་དམིགས་བསལ་བྱེད་དགོས་པ། དཔེར་ན་ང་རང་ཚོའི་མིའི་སྤྱི་ཚོགས་ནང་
གི་མི་སྟོབས་ཆེན་པོ། ལོངས་སྤྱོད་ཆེན་པོ། གོ་གནས་ཆེན་པོ་ཡོད་མཁན་དེ་ཚོས་ཉིན་ལྟར་ཁོ་རང་
གིས་ཀྱང་སྡིག་པ་གསོག། མི་གཞན་མང་པོའང་སྡིག་པའི་ལས་ལ་སྐུལ་སྡོད་ཅིང་། ཤི་མ་ཐག་ཏུ་
ངན་སོང་ལ་སྐྱེ་ཡི་ཡོད་པས་དེ་རྣམས་ཀྱང་སྙིང་རྗེ་བསྒོམ་སའི་དམིགས་བསལ་གྱི་ཡུལ་རེད། དེ་ག་
ནང་བཞིན་དམིགས་བསལ་སྡུག་བསྔལ་ཆེན་པོ་ཡོད་མཁན་ངན་སོང་གསུམ་གྱི་སེམས་ཅན་རྣམས་
དང་། མཐོ་རིས་ཀྱི་སེམས་ཅན་མི་ལྟ་བུ་ཡིན་ནའང་ནད་དྲག་པོས་ཟིན་ཞིང་མནར་བ་དང༌། ཁྲིམས་
འགལ་གྱིས་ཁྲིམས་ཀྱི་ཉེས་པ་ཆེན་པོ་ཁེལ་ཡོད་པ་དེ་ཚོའང་རེད། །

དེ་བཞིན་དུ་མཚམས་རེ་ཁ་ནང་དུ་སློག་སྟེ་སེམས་ཅན་སྤྱིའི་ཚེའི་འགྲོ་སྟངས་ལ་བརྟགས་
པས། སེམས་ཅན་མང་པོས་སྡུག་བསྔལ་མང་པོའི་རྒྱུ་མི་དགེ་བ་མང་པོ་བྱེད་ཀྱི་འདུག། དེ་མེད་པ་
བྱུང་ན་བསམ་པ་དང་། སེམས་ཅན་ཐམས་ཅད་ཉོན་མོངས་པའི་གཞན་དབངདང་སྡུག་བསྔལ་གྱི་
གཞན་དབང་ཡིན་པས་དེ་རྣམས་སྙིང་རྗེ་བསམ་པ་དང་། མི་འདོད་བཞིན་དུ་སྡུག་བསྔལ་མང་པོ་
དང་དྲག་པོ་མྱོང་དགོས་པ་འདི་ཚོ་སྙིང་རེ་རྗེ་བསམ་པ་དང་། དམྱལ་བ་ཚ་གྲང་གི་སྡུག་བསྔལ་ལན་
གྲངས་ཚད་མེད་པ་མྱོང་དགོས་པ་འདི་ཚོ་སྙིང་རྗེ། ཡི་དྭགས་བཀྲེས་སྐོམ་གྱི་སྡུག་བསྔལ་ལན་གྲངས་
ཚད་མེད་པ་མྱོང་དགོས་པ་རྣམས་སྙིང་རྗེ་བསམ། 
གཅིག་གིས་གཅིག་ཟ་བའི་དུད་འགྲོའི་སྡུག་བསྔལ་ལན་གྲངས་ཚད་མེད་པ་མྱོང་བ་སྙིང་རྗེ།
མི་ཡི་སྡུག་བསྔལ་སྐྱེ་རྒ་ན་འཆི་ལན་གྲངས་ཚད་མེད་པ་མྱོང་བ་སྙིང་རྗེ། ལྷ་ཡི་སྡུག་བསྔལ་འཆི་
འཕོ་ལྟུང་བའི་སྡུག་བསྔལ་ལན་གྲངས་ཚད་མེད་པ་མྱོང་དགོས་པ་རྣམས་སྙིང་རྗེ་བསམ། དེ་ནས་
ཁྲག་དང་མཆི་མ་གཉིས་ཀྱི་རྒྱ་མཚོ་བསྐྱིལ། ཤ་དང་རུས་པའི་རི་བོ་བརྩེགས་པའི་སེམས་ཅན་འདི་
རྣམས་སྙིང་རེ་རྗེ་བསམ། དེ་བཞིན་དུ་ང་རང་ཚོ་མི་ལྟ་བུ་གནས་ག་བར་སྐྱེས་ཀྱང་འདྲ། གང་དུ་
གནས་ནའང་སྐྱིད་པོ་མེད་པ་རྣམས་སྙིང་རྗེ་བསམ། མི་ཞིག་སྤོབས་པ་ཆེན་པོ་ག་ཚོད་ཡིན་ནའང་
ཉོན་མོངས་པ་དང་སྡུག་བསྔལ་གྱི་གཞན་དབང་ཡིན་པའི་ཉམས་ཐག་རེད། ཉམས་ཐག་ཡིན་པའི་
སེམས་ཅན་རྣམས་སྙིང་རེ་རྗེ་བསམ། ཉོན་མོངས་པ་སྤོང་ཁག་པོ་ཡིན་པས་ད་དུང་འཁོར་བ་ལ་
རྒྱུན་རིང་གནས་དགོས་པའི་སེམས་ཅན་འདི་ཚོ་སྙིང་རེ་རྗེ་བསམ་པ་ལ་སོགས་པ་དེ་ལྟ་བུའི་ཚུལ་གྱིས་ཡང་ནས་ཡང་དུ་ཐུན་དང་ཐུན་མཚམས་སྦྲེལ་ཏེ་སྙིང་རྗེ་ལ་གོམས་ཆ་སྤྲད་བསྡད་ན་སྙིང་རྗེ་ཤུགས་ཆེ་རུ་འགྲོ་གི་ཡོད་རེད། ་
འཕགས་པ་སྤྱན་རས་གཟིགས་ཀྱིས་མཐོ་རིས་ཀྱི་སེམས་ཅན་མི་ལྟ་བུ་ནི་སྡུག་བསྔལ་གྱི་རྒྱུ་
སྡིག་པ་གསོག་མཁན་དང་། ངན་སོང་གི་སེམས་ཅན་རྣམས་ནི་སྡིག་པའི་འབྲས་བུ་སྡུག་བསྔལ་མྱོང་
སྡོད་ཀྱི་ཡོད་པས། སེམས་ཅན་གྱི་གནས་སྟངས་དེ་འདྲ་བསམས་ནས་ཁོང་གིས་འཁོར་བའི་སེམས་

ཅན་སྤྱི་ལ་སྙིང་རྗེ་བསྐྱེད་ཀྱི་ཡོད་གསུངས་པ་རེད། ་
བྱང་ཆུབ་སྨོན་པའི་སེམས་ཀྱི་སྐོར་བཤད་པ།དེ་ནས་གསུམ་པ་བསམ་པ་བྱང་ཆུབ་ཀྱི་
སེམས་སྒོམ་པ་ལ། སྨོན་པ་བྱང་ཆུབ་ཀྱི་སེམས། བདག་གཞན་མཉམ་པའི་བྱང་ཆུབ་ཀྱི་སེམས།
བདག་གཞན་བརྗེ་བའི་བྱང་ཆུབ་ཀྱི་སེམས་དང་བཅས་གསུམ་ཡོད་རེད་གསུངས་པ་རེད། དེ་ཚོའི་
མཚམས་འཇོག་བདེ་པོ་རེད། བྱམས་པ་དང་སྙིང་རྗེ་སྒོམ་དུས་སེམས་ཅན་ཐམས་ཅད་ལ་བདེ་བ་
ཡོད་པ་ངས་བྱེད། སྡུག་བསྔལ་མེད་པ་ངས་བྱེད་བསམས་པ་རེད། དེ་ལྟར་དུ་སེམས་བཞིན་པ་ཙམ་
ལོའང་བསོད་ནམས་ཆེན་པོ་ཡོད་རེད་དེ། དེ་ཙམ་གྱིས་མ་ཚིམས་པར་སེམས་ཅན་རྣམས་ལ་འདོད་
པ་བདེ་བ་བྱུང་བ་དང་མི་འདོད་པ་སྡུག་བསྔལ་དང་བྲལ་བའི་ཐབས་ལ་བསམ་བློ་གཏོང་དགོས་
རེད་ལ། སེམས་ཅན་ཐམས་ཅད་ལ་བདེ་བ་ཡོད་པ་དང། སྡུག་བསྔལ་མེད་པ་ཇི་ལྟར་བྱེད་དགོས་
ཀྱི་འདུག སུས་བྱེད་ཐུབ་ཀྱི་འདུག་སྙམ་སྟེ་བསམ་བློ་འཁོར་གྱི་རེད། །
དེ་ལྟར་དུ་བསམ་བློ་གཏོང་དུས་འཇིག་རྟེན་པའི་དཔོན་པོ་དང་། ལྷ་ཡི་རྒྱལ་པོ་ཚངས་པ་ལ་
སོགས་པ་དང་། ཉམས་རྟོགས་ཧ་ཅང་མཐོན་པོ་ཡིན་པའི་ཉན་ཐོས་དགྲ་བཅོམ་པ་ཟེར་མཁན་དེ་
ཚོས་ཀྱང་བྱེད་ཐུབ་ཀྱི་མ་རེད། དེ་ཚོ་ལ་བྱེད་འདོད་ཀྱང་ཡོད་མ་རེད་ལ། ནུས་པའང་ཡོད་མ་རེད། །
ད་གཞན་དོན་སུས་བྱེད་ཐུབ་ཀྱི་རེད་ཟེར་ན་རྫོགས་པའི་སངས་རྒྱས་ཀྱིས་བྱེད་ཐུབ་ཀྱི་རེད། ་
རྫོ གས་པའི་སངས་རྒྱས་ཀྱིས་གཞན་དོན་ཚད་མེད་པ་བྱེད་ཐུབ་ཀྱི་ཡོད་རེད། དེས་ན་སེམས་
ཅན་གཞན་གྱི་དོན་དག་ལ། སེམས་ཅན་རྣམས་ལ་བདེ་བ་ཡོད་པར་བྱེད་པ་དང། སྡུག་བསྔལ་མེད་
པར་བྱེད་པ་ལ་སངས་རྒྱས་ཐོབ་དགོས་ཀྱི་འདུག་བསམ་དགོས་ཀྱི་རེད། དམིགས་ཡུལ་དེ་སེམས་
ཅན་གྱི་དོན་དག་རེད། དེའི་ལག་ཆ་དེ་སེམས་བསྐྱེད་རེད། དེར་བརྟེན་སེམས་ཅན་ཐམས་ཅད་ཀྱི་
དོན་དུ་ངས་རྫོགས་པའི་སངས་རྒྱས་ཀྱི་གོ་འཕང་ཐོབ་པ་བྱེད་དགོས་ཀྱི་འདུག་བསམ་པ་དེ་ལ་སྨོན་
པ་བྱང་ཆུབ་ཀྱི་སེམས་ཟེར་གྱི་རེད། སེམས་བསྐྱེད་འདི་མེད་ན་དགེ་བ་ཅི་འདྲ་ཞིག་བསགས་ནའང་
དེ་རྣམས་ཀྱིས་རྒྱུ་བྱས་ནས་ཉམས་སུ་ལེན་པའི་ཆོས་པ་རང་ཉིད་སངས་རྒྱས་ཐོབ་མི་ཐུབ། ་སངས་

རྒྱས་ནི་ཐེག་ཆེན་སེམས་བསྐྱེད་ལ་བརྟེན་ནས་ཐོབ་དགོས་པ་ཡིན་པས་སེམས་བསྐྱེད་དེ་ལ་ཕན་
ཡོན་མང་པོ་གསུང་གི་ཡོད་རེད། དཔེར་ན་སེམས་བསྐྱེད་ཡག་པོ་བྱུང་ན་དེ་བྱང་ཆུབ་སེམས་དཔའ་
ཆགས་འགྲོ་གི་ཡོད་རེད། དོན་དག་ལའང་ལྷ་དང་བཅས་པའི་འཇིག་རྟེན་ཐམས་ཅད་ཀྱིས་མཆོད་
བསྟོད་ཀྱི་འོས་སུ་གྱུར་པ་ལ་སོགས་པ་ཕན་ཡོན་བསམ་གྱིས་མི་ཁྱབ་པ་ཡོད་རེད། །
་བྱམས་སྙིང་རྗེ་བྱང་ཆུབ་ཀྱི་སེམས་དེ་ལས་སླ་པོ་སྐྱེ་རྒྱུ་ཡོད་མ་རེད། ལོ་དང་ཟླ་བ་མང་པོ་
སྒོམ་དགོས་ཀྱི་ཡོད་རེད། སེམས་ཀྱི་རྣམ་འགྱུར་རང་གཞན་འཕྲལ་ཕུགས་གནས་སྐབས་ཀུན་ཏུ་
ཕན་པ་དེ་ཚོའི་གྲས་ཕྲེང་བ་ལ་བགྲངས་ཏེ་ཚར་མང་པོ་གསོག་དགོས་ཀྱི་ཡོད་རེད། སེམས་པ་མ་
ཡེངས་པ་བྱས་ན་ཕན་ཐོགས་ཡོད་རེད། དཔེར་ན་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་
དང་ལྡན་པར་གྱུར་ཅིག་ཅེས་པ་དེ་མང་པོ་བགྲང། འབུམ་ཕྲག་ཁ་ཤས་བསག སྡུག་བསྔལ་དང་
སྡུག་བསྔལ་གྱི་རྒྱུ་དང་བྲལ་བར་གྱུར་ཅིག་ཟེར་བ་དང། སེམས་ཅན་ཐམས་ཅད་ཀྱི་དོན་དུ་སངས་
རྒྱས་ཀྱི་གོ་འཕང་ཐོབ་པར་བྱ་ཟེར་བ་དེ་ཚོ་ཚར་མང་པོ་བསགས་ན་སེམས་ལ་ཕན་ཐོགས་ངེས་པ་
ཡོང་གི་ཡོད་རེད། དེར་མ་ཟད་དེ་དག་རང་གི་སེམས་རྒྱུད་ལ་སྐྱེ་བའི་དོན་དག་ལ་དཀོན་མཆོག་ལ་
གསོལ་བ་འདེབས་པ་དང་། ཚོགས་གསོག་པ་དང་སྒྲིབ་པ་སྦྱོང་བའི་ཐབས་ཤེས་མང་པོ་བྱེད་དགོས་
ཀྱི་ཡོད་རེད། དཔེར་ན་ཆོས་ཉན་དུས་མི་གོ། གོ་ན་ཡང་བདེན་པ་མ་རེད་བསམ་པ་དང༌། ངས་
ཉམས་སུ་ལེན་མི་ཐུབ། ངས་བྱེད་དགོས་མེད་བསམ་པ་སོགས་བྱུང་བ་ནི་དགེ་བའི་བག་ཆགས་མ་
སད་པ་རེད་གསུངས་པ་རེད། །
སྐྱེ་བ་སྔོན་མའི་དགེ་བའི་ས་བོན་གཅིག་ཡོད་པ་དེ་སྨིན་མ་ཐུབ་པ་རེད། དེའི་ཕྱིར་དགེ་རྩ་
སད་པའམ་སྨིན་པ་ལ་གསོལ་འདེབས་དང་། ཚོགས་བསགས་སྒྲིབ་སྦྱོང་གི་ལས་རྣམས་བྱས་ན་ད་
གཟོད་ཆོས་ཡག་པོ་གོ་བ་དང་། གོ་བ་བཞིན་ཉམས་སུ་ལེན་ཐུབ་པའང་ཡོང་གི་ཡོད་རེད། མདོར་
ན་ཐེག་པ་ཆེན་པོའི་ཆོས་ལ་ཞུགས་པའི་ཆོས་པ་སྐྱ་སེར་གང་ཡིན་ཡང་ངེས་འབྱུང་དང་བྱམས་པ།
སྙིང་རྗེ། བྱང་ཆུབ་ཀྱི་སེམས་དེ་ཚོ་མེད་ཐབས་མེད་པ་རེད། དེ་ཚོ་སེམས་ཀྱི་ཐོག་ལ་ཡག་པོ་གཅིག་

བྱུང་ན། ཤི་ནའང་འགྱོད་པ་བྱེད་མི་དགོས། བྱམས་སྙིང་རྗེ་ལ་སྡོམ་པ་ཞུ་རྒྱུ་ཡོད་མ་རེད་དེ་ཐེག་
ཆེན་གྱི་སེམས་བསྐྱེད་ལ་སྡོམ་པ་ཞུ་དགོས་ཀྱི་ཡོད་རེད། །
སྡོམ་པ་ཞུ་དགོས་པའི་རྒྱུ་མཚན་གང་རེད་ཟེར་ན། སྤྱིར་དགེ་བ་ལ་སྡོམ་པས་ཟིན་པ་དང་མ་
ཟིན་པ་བར་མའི་དགེ་བ་སྟེ་གཉིས་ཡོད་རེད། བར་མའི་དགེ་བ་ནི་སྡོམ་པ་མེད་མཁན་གྱིས་བྱེད་
པའི་དགེ་བ་ལ་ཟེར། སྤྱིར་བཏང་བར་མའི་དགེ་བ་བྱས་ནའང་ཆུད་ཟོས་མི་འགྲོ་ཞིང་འབྲས་བུ་
ཡག་པོ་ཡོང་གི་རེད་དེ། སྡོམ་པ་མེད་པའི་དགེ་བ་དེས་ཐར་པ་དང་སངས་རྒྱས་ཀྱི་གོ་ས་ཐོབ་ཐུབ་
ཀྱི་ཡོད་མ་རེད། དེས་ན་དང་པོ་སྡོམ་པ་ཞུས་ནས་སོ་སོའི་སྡོམ་པ་དང་འབྲེལ་བའི་དགག་པའི་
བསླབ་བྱ་རྣམས་མ་ཉམས་པར་སྲུང་བའི་ཐོག་ལ་བསྒྲུབ་པའི་བསླབ་བྱའི་དགེ་བ་གང་ཡིན་པ་རིམ་
པ་བཞིན་དུ་ནུས་ཚོད་དང་བསྟུན་ཏེ་བསྒྲུབས་པ་ནི་ལམ་མམ་ཉམས་ལེན་གྱི་འགྲོ་སྟངས་རེད། །
བྱང་ཆུབ་སེམས་སྡོམ་འབོག་པའི་ཆོ་ག་ལ། སེམས་ཙམ་པའི་ལུགས་དང། དབུ་མ་པའི་
ལུགས་ཏེ་གཉིས་ཡོད། ཡིན་ནའང་སེམས་ཙམ་པའི་ལུགས་དེ་ཏོག་ཙམ་དཀའ་བ་ཡོད་རེད། གང་
ཡིན་ཞེ་ན། དེའི་ལུགས་ཀྱི་ཆོ་གས་སྡོམ་པ་ཞུ་བ་ལ་དགེ་བསྙེན་ནམ་དགེ་སློང་ལྟ་བུའི་སྡོམ་པ་ཡོད་
པ་ཞིག་དགོས་ཀྱི་ཡོད་པས་དང་པོ་ཐོབ་ཁག་པོ་རེད། བསྲུང་བྱ་ལྟུང་བ་ཆེན་པོ་བཞི་དང་ཆུང་ཆུང་
བཞི་བཅུ་ཞེ་དྲུག་ཡོད་པས་བར་དུ་སྲུང་ཁག་པོ་ཡོད་རེད། སུས་སྡོམ་པ་བླངས་ནའང་དབང་པོ་རྣོ་
རྟུལ་ཡིན་པའི་གནས་སྟངས་ལ་མ་ལྟོས་པར་ཚང་མས་གཅིག་མཚུངས་སུ་སྡོམ་པ་ཆ་ཚང་བསྲུང་
དགོས་ཀྱི་ཡོད་རེད། དེའི་ལུགས་ལ་རང་གི་བསྲུང་བྱའི་བསླབ་བྱ་ལ་རིམ་གྱིས་སློབ་པ་ཡོད་མ་རེད།
དབུ་མ་ལུགས་ཀྱི་ཆོ་ག་ལས་ཐོབ་པའི་བྱང་ཆུབ་སེམས་ཀྱི་སྡོམ་པ་དང་འབྲེལ་བའི་བསླབ་བྱ་ལ་
ཕུགས་སུ་རང་གི་ཉེས་པའམ་སྐྱོན་ཐམས་ཅད་སྤངས་ནས་དགེ་བ་ཐམས་ཅད་བསྒྲུབ་དགོས་རེད་དེ།
གནས་སྐབས་རིམ་པ་བྱེད་ཆོག་གི་ཡོད་རེད། དེ་ཡང་དང་པོ་ཁས་ལེན་དུས། རིམ་པ་བཞིན་དུ་
བསླབ་པར་བགྱི། ཞེས་རིམ་པས་རིམ་པས་རང་གི་ནུས་ཚོད་དང་བསྟུན་ཏེ་དགེ་བ་སྒྲུབ། སྡིག་པ་
སྤོང་གི་ཡིན་ཞེས་ཁས་ལེན་གྱི་ཡོད་རེད། དེར་བརྟེན་སྡོམ་པ་ཐོབ་ཚར་དུས་རིམ་པ་བྱེད་ཆོག་གི་

ཡོད་རེད། དེའི་རིམ་པ་ལ། ཐེག་ཆེན་གྱི་ལམ་ལ་ཞུགས་པའི་གང་ཟག་གམ་ཉམས་ལེན་པ་བློ་
དམན་པ་དང་། འབྲིང་དང་བློ་མཆོག་ཏུ་གྱུར་པ་གཅིག་སྟེ་གསུམ་གྱི་ཉམས་སུ་བླང་རྒྱུའི་བསླབ་བྱ་
མི་འདྲ་བ་ཡོད་པས། དེ་ཐོབ་བདེ་པོ་དང་སྲུང་སླ་པོ་དང་ཕན་ཐོགས་ཆེན་པོ་ཡག་པོ་ཡོད་རེད། དཔེར་
ན་བློ་རྟུལ་པོ་དེས་སྨོན་པ་སེམས་བསྐྱེད་ཀྱི་བསླབ་བྱ་ལ་སེམས་ཅན་ཐམས་ཅད་ཀྱི་དོན་དུ་སངས་
རྒྱས་ཐོབ་པར་བྱ་ཞེས་སྙམ་པའི་བསམ་པ་དེ་མ་ཉམས་པར་སྐྱོང་བ་དང་། འཇུག་པ་སེམས་བསྐྱེད་
ཀྱི་བསླབ་བྱ་ལ་མི་དགེ་བ་སྤོང་གང་ཐུབ་བྱེད་ཀྱང་རང་རྒྱུད་ཀྱི་མི་ཤེས་པ་དང་མ་གུས་པ་ལ་སོགས་
པ་ལྟུང་བའམ་སྡོམ་པ་འགལ་བའི་ཉེས་པ་མི་དགེ་བའི་ལས་བྱས་ཤོར་ན་བཤགས་པ་བྱེད། དགེ་
བ་གང་སྒྲུབ་གང་ཐུབ་བྱེད། དགེ་བ་གང་བསྒྲུབས་ནའང་དེ་བསྔོ་བ་དང་། གཞན་དག་གིས་བྱས་པ་
དང་བྱེད་བཞིན་པའི་དགེ་བ་ལ་རྗེས་སུ་ཡི་རངས་བྱས་ན་གནས་སྐབས་འགྲིགས་ཀྱི་ཡོད་རེད། །
་ཁྱིམ་པ་ལྟ་བུ་བྱ་བ་མང་པོ་ཡོད་མཁན་ཚོས་དེ་འདྲ་བྱས་ན་འགྲིགས་ཀྱི་རེད་ཅེས་སངས་
རྒྱས་ཀྱིས་གསུངས་པ་རེད། ང་ཚོས་སེམས་ཞུམ་པའམ་བློ་སྟོབས་ཆུང་ཆུང་བྱ་རྒྱུ་དེ་སྤོང་པ་གལ་
ཆེན་པོ་རེད། རྒྱུ་མཚན་གང་རེད་ཅེས་དྲིས་ན། ང་འདྲ་པོ་ཐབས་སྡུག་གཅིག་གིས་སངས་རྒྱས་ཟེར་
མཁན་ཡོན་ཏན་ཆེན་པོ་དེ་ཇི་ལྟར་ཐོབ་ཐུབ་བསམས་ནས་སེམས་ཞུམ་པ་ཡིན་ནོ། དེས་རང་ངོས་
ནས་འབད་བརྩོན་བྱ་རྒྱུའི་གེགས་བྱས་ཏེ་སྐྱོན་ཆེན་པོ་བྱེད་ཀྱི་ཡོད་རེད། སེམས་ཞུམ་སྟེ་རྩོལ་བ་མ་
བྱས་ན་སྔ་མའི་གོ་ས་དེ་སློང་ཐུབ་ཀྱི་ཡོད་མ་རེད། དེས་ན་སེམས་མ་ཞུམ་པ་བྱ་དགོས། རྗེ་བཙུན་
བྱམས་པ་མགོན་པོས་སྐད་ཅིག་རེ་རེ་ལ་སེམས་ཅན་མང་པོ་སངས་རྒྱས་འགྲོ་གི་ཡོད་ཅེས་གསུངས་
པས་ག་རེ་བྱས་ནས་ངས་སངས་རྒྱས་སྒྲུབ་མི་ཐུབ་ཅེས་བསམས་ཏེ་སོ་སོའི་སེམས་ལ་སྤོབས་པ་
བཟོ་དགོས། འཕགས་པ་ཀླུ་སྒྲུབ་ཀྱིས་ཀྱང་། སྔོན་མའི་སངས་རྒྱས་ཡོན་ཏན་ཆེན་པོ་ཡོད་པ་དེ་ཚོ་
གནམ་ནས་མར་ཆར་པ་འབབ་པ་ལྟ་བུ་བབས་པ་མ་རེད་ལ་། ས་ནས་ཡར་ལོ་ཏོག་སྐྱེ་བ་ནང་བཞིན་
འཁྲུངས་ཡོང་བ་མ་རེད། ངེད་ཚོ་འདྲ་པོ་གཅིག་གིས་བྱང་ཆུབ་མཆོག་ཏུ་སེམས་བསྐྱེད་ཅིང་འབད་
རྩོལ་བྱས་ཏེ་ལམ་ལ་བསླབས་ནས་སངས་རྒྱས་སོང་བ་རེད་ཅེས་གསུངས་པ་དང་། དེ་བཞིན་དུ་

རྒྱལ་སྲས་ཆེན་པོ་ཞི་བ་ལྷས་ཀྱང་སྤྱོད་འཇུག་གི་ནང་དུ། འབུ་ཆུང་ཆུང་གིས་ཀྱང་རྩོལ་བ་བྱས་ན་
སངས་རྒྱས་ཐོབ་ཐུབ་ཀྱི་རེད་ཅེས་སངས་རྒྱས་ཀྱིས་གསུངས་ཡོད་ཅེས་དང་། དེ་ལས་ཀྱང་མིས་
སངས་རྒྱས་ཐོབ་བདེ་བ་ཡོད་རེད་ཅེས་གསུངས་ཡོད་རེད།
དབང་པོ་འབྲིང་པོའི་བསླབ་བྱ་བཤད་ན། དུས་རྒྱུན་ནག་པོའི་ཆོས་བཞི་སྤོང་ཟེར་ཡག་དེ་
ཚོ་གལ་ཆེན་པོ་རེད། སྐྱེ་བ་རྗེས་མ་བྱང་ཆུབ་ཀྱི་སེམས་ཐོབ་པ་ལོ་ནག་པོའི་ཆོས་ཟེར་བ་བཞི་ཡོད་
པ་དེ་ཚོ་སྤོང་དགོས་ཀྱི་ཡོད་རེད། ༡ སྐྱག་བརྫུན་བཤད་ནས་སྐྱེས་བུ་དམ་པ་དབུ་སྐོར་གཏོང་བ།
༢ བྱང་ཆུབ་སེམས་དཔའ་ལ་སྨོད་པའམ་སྐྱོན་བརྗོད་བྱེད་པ། ༣ དགེ་བ་བྱེད་མཁན་རྣམས་ལ་
བྱེད་ཉེས་བྱས་པ་ཟེར་ཏེ་འགྱོད་པ་སྐྱེ་བཅུག་པ་དང་། ༤ སེམས་ཅན་རྣམས་ལ་གཡོ་སྒྱུ་བྱས་ནས་
ངན་པ་བྱེད་པ་རྣམས་རེད། ཡོང་དཀར་པོའི་ཆོས་བཞི་ཞེས་པ། ༡ བརྫུན་མི་སྨྲ་བ། ༢ སེམས་ཅན་
རྣམས་ཐེག་པ་ཆེན་པོའི་ལམ་དུ་བཅུག་པ། ༣ བྱང་ཆུབ་སེམས་དཔའ་ལ་བསྟོད་པ་ཕུལ་བ། ༤
སེམས་ཅན་ལ་ལྷག་བསམ་བྱེད་པ་དེ་ཚོ་རེད། དེ་ནས་བསྲུང་བྱ་ལྟུང་བ་དེ་ལའང། སེར་སྣའི་སྒོ་
ནས་ཆོས་མི་བཤད་པ་དང། སྦྱིན་པ་མི་གཏོང་བ་ལ་སོགས་པ་བཞི་ཡོད་རེད། དེ་ཚོ་སྲུང་དགོས།
སྨོན་པ་སེམས་བསྐྱེད་ཀྱི་བསླབ་བྱ་རྒྱས་པ་ནི་བྱམས་པ་དང་སྙིང་རྗེ་བསྒོམས། བླ་མ་བསྟེན། དཀོན་
མཆོག་ལ་དད་པ་བྱེད་ཅིང་སྤྱིར་སེམས་བསྐྱེད་ཡོད་མཁན་ལ་བདུད་ཀྱི་བར་ཆད་བྱེད་ཀྱི་ཡོད་པས་
བདུད་ཀྱི་བར་ཆད་གང་འདྲ་བྱེད་ཀྱི་འདུག་ཤེས་པ་བྱས། ་
བདུད་ཀྱི་བར་ཆད་མི་འབྱུང་བ་སངས་རྒྱས་དང་བྱང་ཆུབ་སེམས་དཔའ་རྣམས་ལ་གསོལ་
བ་འདེབས། འཇུག་པ་སེམས་བསྐྱེད་ཀྱི་བསླབ་བྱ་རྒྱས་པ་ལ་ཡན་ལག་བདུན་པ་དེ་ཤིན་ཏུ་གལ་
ཆེན་པོ་གཅིག་ཡིན་གསུངས་པ་རེད། དེར་བརྟེན་སངས་རྒྱས་དང་བྱང་ཆུབ་སེམས་དཔའ་རྣམས་
ཀྱི་མདུན་དུ་ཡན་ལག་བདུན་པ་བྱེད་ཀྱི་ཡོད་བསམ་ནས་ཉིན་ལ་ཚར་གསུམ། མཚན་ལ་ཚར་གསུམ་
བྱེད་དགོས་ཀྱི་རེད།
བདག་གཞན་མཉམ་བརྗེའི་གོ་དོན་བཤད་པ།བདག་གཞན་མཉམ་པའི་དོན་བཤད་ན།

བདག་གཞན་མཉམ་པའི་བྱང་ཆུབ་ཀྱི་སེམས་ནི་སྒོམ་བདེ་པོ་རེད། བདག་བདེ་བ་འདོད་པ་བཞིན་
ཏུ་སེམས་ཅན་ཐམས་ཅད་བདེ་བ་འདོད་ཀྱི་ཡོད་རེད། བདག་སྡུག་བསྔལ་མི་འདོད་པ་བཞིན་ཏུ་
སེམས་ཅན་ཐམས་ཅད་སྡུག་བསྔལ་མི་འདོད་པ་གཅིག་པ་གཅིག་རྐྱང་གོ་བརྡ་སྤྲད་བདེ་པོ་རེད།
གོ་བརྡ་མ་འཕྲོད་ན་མི་གཉིས་སྐད་ཆ་བཤད་ན་ཐག་གཅོད་ཐུབ་ཀྱི་མ་རེད། དེ་ལྟར་ཡིན་པ་ར་འཕྲོད་
ནས་ངས་ང་རང་དང་སེམས་ཅན་གཉིས་ཀའི་བདེ་བ་སྒྲུབ། རང་དང་སེམས་ཅན་གཉིས་ཀའི་སྡུག་
བསྔལ་སྤོང་དགོས་སྙམ་སྟེ་བསམ་པ་ལ་བདག་གཞན་མཉམ་པའི་སེམས་ཟེར་གྱི་རེད།་
བདག་གཞན་བརྗེ་ཚུལ་བཤད་པ།བདག་གཞན་བརྗེ་བའི་སྐོར་ཞུ་རྒྱུ་ཡིན། བདག་གཞན་
བརྗེ་བ་ཞེས་པའི་དོན་ནི། རང་གི་དགེ་བ་དང་བདེ་བ་གཉིས་སེམས་ཅན་ལ་སྦྱིན། སེམས་ཅན་གྱི་
མི་བདེ་བ་དང་སྡུག་བསྔལ་དེ་ཚོ་རང་ཉིད་ཀྱིས་ལེན་པ་སྟེ་གཙོ་བོ་དང་པོ་སེམས་ཀྱི་ཐོག་ཏུ་བརྗེ་བ་
དང་། དེ་ནས་དངོས་སུ་ཡང་ལག་ལེན་བྱེད་དགོས་པ་རེད། དེ་ལ་བོད་པའི་མཁས་པ་ཁ་ཅིག་གིས་
ཟེར་ན་རང་གཞན་གྱི་དགེ་བ་དང་སྡིག་པ། བདེ་བ་དང་སྡུག་བསྔལ་བརྗེ་ཐུབ་རྒྱུ་ཡོད་མ་རེད། དེས་
ན་བདག་གཞན་བརྗེ་ཞེས་པའི་དོན་ནི་གཅེས་འཛིན་བརྗེ་བ་ལ་ཟེར་གྱི་རེད། དེ་ཡང་ཐོག་མ་མེད་
པ་ནས་ད་ལྟའི་བར་དུ་རང་ལ་གཅེས་འཛིན་བྱེད་སྡོད་པ་དེ་ད་ཡལ་བར་བོར་ཏེ་སེམས་ཅན་གཞན་
ལ་གཅེས་འཛིན་བྱེད་པ་ལ་ཟེར་གྱི་རེད་གསུངས་པ་རེད། ཡིན་ནའང་དཔལ་མགོན་ཀླུ་སྒྲུབ་ཀྱིས་
དགེ་སྡིག་བརྗེ་དགོས་རེད་གསུངས་པ་དང་། རྒྱལ་སྲས་ཞི་བ་ལྷས་ཀྱང་བདེ་སྡུག་བརྗེ་དགོས་རེད་
ཅེས་ཡང་ཡང་གསུངས་ཡོད་རེད། །
་མདོར་ན་ཐམས་ཅད་བརྗེ་དགོས་ཀྱི་ཡོད་རེད། གཞན་གྱིས་མི་འདོད་པ་སྐྱོ་པོ་དེ་ཚོ་ཚང་མ་
རང་གིས་ཚུར་ལེན། འདོད་པ་ཐམས་ཅད་ཕར་གཞན་ལ་སྦྱིན་པ་ལ་གོམས་ཆ་སྤྲད་དགོས་ཀྱི་ཡོད་
རེད། དཔེར་ན་རང་ལ་གོས་ཡག་པོ་ཡོད། གཞན་དག་ལ་སྐྱོ་བོ་ཡོད་ན་དེ་དག་བརྗེ། རང་གི་ཟ་མ་
ཡག་པོ་ཡོད་པ་དེ་གཞན་ལ་ཟ་བཅུག གཞན་གྱི་ཟ་མ་ངན་ངོན་དེ་རང་གིས་བཟས། དེ་ཚོ་ཡང་བདེ་
སྡུག་བརྗེ་བ་རེད། དེ་བཞིན་དུ་སྤྱོད་འཇུག་ནང་དངོས་སུ་བརྗེ་བའི་སྐོར་མང་པོ་གསུངས་པ་རེད།

དཔེར་ན་གྲལ་ས་མཐོ་དམན་བརྗེ་བ་དང་། དུས་རྒྱུན་རང་གི་ཉེས་པ་དེ་སྦས། གཞན་གྱི་ཉེས་པ་དེ་
ཁྱབ་བསྒྲག་བྱུང་ན་བསམ་པའི་རེ་བ་བྱེད་ཅིང། སྐབས་བྱུང་ན་རང་གིས་ཉེས་པ་བྱས་པ་རྣམས་
གཞན་གྱིས་བྱས་པ་རེད་ཅེས་ཁག་འདོགས་བྱེད་ཀྱི་ཡོད་རེད།
བྱང་ཆུབ་སེམས་དཔས་རང་གིས་ཉེས་པ་བྱས་པ་དེ་མ་གསང་བར་གཞན་ལ་བཤད།
གཞན་གྱིས་ཉེས་པ་བྱས་པ་དེ་རང་གིས་བྱས་པ་ཡིན་ཞེས་ལབ་པ་དེ་ཡང་དངོས་སུ་བརྗེ་བའི་ཚུལ་
རེད། ནམ་རྒྱུན་དུ་བདག་གཅེས་འཛིན་གྱི་སེམས་ཀྱིས་རང་ལ་སྐད་གྲགས་བྱུང་ན་བསམ་པ་དང་།
མི་གཞན་རང་གི་ཁ་གཏད་དམ་དགྲ་ལྟ་བུའི་སྙན་གྲགས་དེ་ཁྱབ་བསྒྲག་མ་བྱུང་ན་བསམ་གྱི་ཡོད་
རེད། ཡིན་ནའང་བདག་གཞན་བརྗེ་བ་སྒོམ་དུས་རང་གི་སྐད་གྲགས་ཟིལ་གྱིས་གནོན་ཐུབ་མཁན་
གྱི་མི་གཞན་གྱི་བསྔགས་བརྗོད་བྱེད་པ་ལྟ་བུའི་ཉམས་ལེན་ལ་བརྩོན་དགོས། དེ་བཞིན་དུ་བདག་
གཅེས་འཛིན་གྱིས་མི་གཞན་ལ་རང་ལ་ཕན་ཐོགས་པའི་ཅ་ལག་གང་དུ་འདུག་བརྟག་དཔྱད་བྱས།
ཅ་ལག་དེ་འདྲ་ཡོད་ན་ཐབས་ཤེས་གཞན་མ་བྱུང་ནའང་རྐུན་མ་རྒྱབ་དགོས་ཀྱི་འདུག་བསམ།
འཕྲོག་དགོས་ཀྱི་འདུག་བསམས་ཏེ་ཐོབ་ཐབས་བྱེད་ཀྱི་ཡོད་རེད། ད་དེ་བརྗེས་ཏེ་གཞན་ལ་ཕན་
ཐོགས་པའི་ཅ་ལག་རང་ལ་གང་འདུག་བལྟས། དེ་སེམས་ཀྱི་སྟེང་ནས་ངེས་པར་གཏོང་མ་ཐུབ་ནའང་
རང་གིས་རང་ལས་འཕྲོགས་ཏེ་གཞན་ལ་གཏོང་དགོས་ཀྱི་ཡོད་རེད། བདག་གཞན་མ་བརྗེ་ན་
ཉེས་པའམ་སྐྱོན་གང་ཡོད་རེད་ཟེར་ན། སངས་རྒྱས་ཐོབ་ཐུབ་ཀྱི་མ་རེད་གསུངས་པ་རེད། ཚེ་འདི་
ལ་ཡང་སྐྱིད་པོ་ཡོང་གི་མ་རེད། དཔེར་ན་མི་ཁག་གཅིག་སོ་སོ་མ་གཏོགས་གཞན་དག་ཕ་མ་དང་
སྤུན་མཆེད་ལ་སོགས་པ་ལ་བསམ་བློ་མི་གཏོང་མཁན་དེ་འདྲ་ཡོད་རེད། དེའི་རིགས་ལ་ཚེ་འདི་ལ་
ཐམས་ཅད་དགྲར་ལངས། ཁོ་རང་གཅིག་པུར་ལུས། གྲོ་མ་འགྲིགས་པ་དང། དཀའ་ལས་ཁག་པོ་
གཅིག་གི་ནང་མི་ཚེ་སྐྱེལ་དགོས་ཀྱི་ཡོད་རེད། མི་ཕལ་ཆེ་བ་དེ་ང་རང་ལེགས་པོ་བྱེད་དགོས། རྒྱལ་
ཁ་ང་རང་ལ་ཐོབ་དགོས། ང་རང་སྐད་གྲགས་ཆེ་བ་བྱེད་དགོས་བསམ་གྱི་ཡོད་རེད། སོ་སོ་རྐྱང་པ་
གཅེས་པོ་བྱེད་པའི་བསམ་བློ་དེ་ཚོ་ལ་བརྟེན་ནས་འཁྲུགས་པ་ཐམས་ཅད་ཡོང་གི་ཡོད་རེད། ཕ་

དང་བུ་འཁྲུགས། དཔོན་དང་གཡོག་འཁྲུགས། དགེ་རྒན་དང་དགེ་ཕྲུག་དང་བཟའ་ཚང་ནང་ཕན་
ཚུན་འཁྲུགས་པ་སོགས་འཁྲུགས་པའི་ཉེས་པ་ཐམས་ཅད་དེ་ལས་ཡོང་གི་ཡོད་རེད། དེར་བརྟེན་
བདག་གཅེས་འཛིན་དེའི་གཉེན་པོ་ལ་བྱང་ཆུབ་ཀྱི་སེམས་སྒོམ་དགོས་གསུངས་པ་རེད། ཡིན་ནའང་
གོ་བ་ལེན་སྟངས་འདི་འདྲ་བྱེད་དགོས་རེད། །
བདག་འཛིན་སྤངས་པ་ཙམ་ལ་ངོ་མཚར་རྒྱུ་ཡོད་མ་རེད། ཉན་ཐོས་དགྲ་བཅོམ་པས་ཀྱང་།
བདག་འཛིན་སྤངས་ཚར་ཡོད་རེད། དེའི་སྟེང་དུ་གཞན་གཅེས་འཛིན་བྱེད་པ་དང། གཞན་ཕན་
བྱེད་པ་དེ་ཐེག་པ་ཆེན་པོའི་ལུགས་རེད། བདག་གཞན་བརྗེ་བ་སྒོམ་སྟངས་དེ་བྱམས་པ་སྒོམ་སྟངས་
དང་གཅིག་པ་རེད། རྩ་བའི་མ་ནས་ཕྱོགས་གསུམ་བགོས་ཏེ་སྒོམ་གྱི་ཡོད་རེད། དཔེར་ན་མ་ལ་
སོགས་པའི་སེམས་ཅན་རྣམས་མདུན་དུ་དམིགས་ཏེ་སེམས་ཅན་འདི་རྣམས་ཀྱི་རྒྱུད་ཀྱི་སྡུག་
བསྔལ་ཐམས་ཅདོ་དང༌། སྡུག་བསྔལ་གྱི་རྒྱུ་ཉོན་མོངས་པ་ལ་སོགས་པ་རྣམས་དང་སྣོད་ཀྱི་འཇིག་
རྟེན་སྐྱོ་པོ་ཡིན་པ་ལ་སོགས་པའི་སྐྱོན་ཐམས་ཅད་རང་ལ་ཐོབ་པར་ཤོག་བསམ། དེ་ཡི་རྐྱེན་པས་
སེམས་ཅན་ཐམས་ཅད་ཉོན་མོངས་པ་དང་སྡུག་བསྔལ་མེད་པ་འགྲོ་བར་ཤོག་བསམ།
་བདག་གཞན་བརྗེ་བ་ལ་ལེན་པ་དང་གཏོང་བའི་བྱ་བ་གཉིས་ཡོད་རེད། ལེན་པ་ལ་ཆ་
མཚོན་ན་སངས་རྒྱས་དང་བླ་མ་གཉིས་ཀྱི་རྩ་ནས་བླང་རྒྱུ་ཡོད་མ་རེད། སངས་རྒྱས་ལས་བླང་རྒྱུའི་
མི་འདོད་པ་གང་ཡང་ཡོད་མ་རེད། བླ་མ་ལ་གུས་ཞབས་ཞུས་པ་ཡིན་པ་རེད། དེ་མིན་སེམས་ཅན་
ཐམས་ཅད་དང་བྱང་ཆུབ་སེམས་དཔའ་ས་བཅུ་པའི་བར་ཐམས་ཅད་ལས་ཚུར་སྐྱོན་གྱི་ཆ་རྣམས་
་བླང་དགོས།
གཉིས་པ་གཏོང་བའི་སྐབས་སངས་རྒྱས་ལའང་གཏོང་ཆོག་གི་ཡོད་རེད། ཐམས་ཅད་ལ་
གཏོང་གི་ཡོད་རེད། དེ་ནས་རང་གི་དགེ་བ་དང་བདེ་བ་ཡོངས་རྫོགས་སེམས་ཅན་ཐམས་ཅད་དང།
སངས་རྒྱས་ལ་ཕུལ་གྱི་ཡོད་བསམ། རང་གི་དགེ་བ་ཆ་ཚང་གཅིག་སེམས་ཅན་རེ་རེ་ལ་སྤྲད་ཀྱི་ཡིན་
བསམ། དེ་བྱིན་པའི་རྐྱེན་གྱིས་སེམས་ཅན་དེ་རྣམས་གནས་སྐབས་གཟུགས་པོ་བདེ་པོ་དང་སེམས་

བདེ་པོ། དཔལ་འབྱོར་ལོངས་སྤྱོད་གྲ་འགྲིགས་པོ། དེ་བཞིན་དུ་སངས་རྒྱས་ཐོབ་པའི་ནང་གི་ཆ་
རྐྱེན་སྙིང་རྗེ་དང་དད་པ་ལ་སོགས་པ་དང། ཕྱིའི་ཆ་རྐྱེན་བླ་མ་དངཆོས་གྲོགས། དངུལ་ལ་སོགས་
པ་གང་དགོས་ནའང་གྲ་འགྲིགས་ནས་སངས་རྒྱས་ཐོབ་ལ་ཉེ་བར་གྱུར་སོང་བསམ། མཚམས་རེར་
ལེན་པའི་གནས་སྐབས་ན། སེམས་ཅན་རྣམས་ཀྱི་སྡིག་པ་དང་སྡུག་བསྔལ་ཐམས་ཅད་འོད་ཁ་
དོག་ནག་པོའི་རྣམ་པར་བྱུང་ནས་རང་གི་སྙིང་ཁ་ལ་ཐིམ་ནས་སེམས་ཅན་ཐམས་ཅད་ཀྱི་མི་འདོད་
པ་ཐམས་ཅད་རང་ལ་སྨིན་སོང་བསམ། ཕར་གཏོང་དུས་རང་གི་སྙིང་ཁ་ནས་འོད་དཀར་པོ་སོང་
ནས་སེམས་ཅན་ཐམས་ཅད་ལ་ཕོག་ནས་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་
ལྡན་པར་གྱུར་སོང་བསམ། །
མཚམས་རེར་ཉམས་ལེན་འདི་དང་འབྲེལ་བའི་སངས་རྒྱས་ཀྱི་གསུང་མདོའི་ཚིག་དང༌། ཀླུ་
སྒྲུབ་ཀྱི་གསུང་དེ་འདྲ་སྐྱོར་དགོས་ཀྱི་ཡོད་རེད། དཔེར་ན་ཚུར་ལེན་པའི་གནས་སྐབས་ན། མ་གྱུར་
འགྲོ་བའི་སྡུག་བསྔལ་བདག་ལ་སྨིན། ཞེས་པའི་ཚིག་རྐང་པ་གཅིག་པུ་འདི་ཚར་མང་པོ་བརྗོད།
ཕྲེང་བར་བགྲངསྟེ་ཚར་བརྒྱ་ཙམ་བརྗོད། དེའི་སྐབས་སུ་ཐམས་ཅད་ཚུར་རང་ལ་སྨིན་བྱུང་བསམ་
པ་བྱས། དེ་ནས་ཕར་གཏོང་བའི་གནས་སྐབས་ན། བདག་གི་བདེ་དགེས་མ་རྣམས་བདེ་གྱུར་ཅིག།
ཅེས་བརྗོད་དེ་བདེ་བ་དང་དགེ་བ་གཏོང་གི་ཡོད། དེས་མ་ཐམས་ཅད་བདེ་པོ་ཆགས་སོང་བསམ།
དེ་ཚར་གྲངས་མང་པོ་བསགས། ཚར་འབུམ་མང་པོ་གསོག་དགོས་རེད། དེས་སེམས་ལ་འགྱུར་བ་
འགྲོ་གི་རེད། གལ་ཆེན་པོ་གཅིག་སྤྱོད་འཇུག་ལེའུ་གསུམ་པའི་ནང་། བདག་གི་ལུས་དང་ལོངས་
སྤྱོད་དང། །དུས་གསུམ་དགེ་བའི་དངོས་པོ་རྣམས། །ཞེས་གསུངས་པའི་དོན་བཞིན་དུ་རིང་གིས་ད་
ཕན་ཆད་ལུས་དང་ལོངས་སྤྱོད། དུས་གསུམ་གྱི་དགེ་བའི་རྩ་བ་ཐམས་ཅད་སེམས་ཅན་རེ་རེ་ལ་ཚ་
ཚང་བ་རེ་སྦྱིན་ཐུབ་པར་ཤོག་ཅེས་སྨོན་ལམ་དང་། སྦྱིན་གྱི་ཡིན་ཞེས་དམ་བཅའ་བྱས་པ་རེད། དེ་
བྱས་ནས་ག་རེ་དྲན་དགོས་རེད་ཟེར་ན། རང་ཉིད་སེམས་ཅན་མགོན་མེད་པ་རྣམས་ཀྱི་མགོན་དུ་
གྱུར། ཆུ་ལ་འགྲོ་མཁན་ཚོའི་ཟམ་པར་གྱུར། ཁང་པ་དགོས་མཁན་ལ་ཁང་པ། མར་མེ་དགོས་

མཁན་ལ་མར་མེ། ཡང་ལོངས་སྤྱོད་དབུལ་པོ་ཚོ་ལ་རིན་པོ་ཆེ་རྩ་ཆེན་པོ། དཔག་བསམ་གྱི་ཤིང་ལྟ་
བུར་གྱུར་སོང་བསམ་དྲན་དགོས་ཀྱི་ཡོད་རེད། ཆེད་དུ་གཏད་ནས་སྒོམ་གྱི་ཡོད་ས་རེད། དཔེར་ན་
ང་དཔག་བསམ་གྱི་ཤིང་ཡིན། རིན་པོ་ཆེའི་ནོར་བུ་ཡིན། དེས་སེམས་ཅན་གྱི་དོན་མང་པོ་བྱེད་ཀྱི་
ཡོད་བསམ། དངོས་གནས་བྱང་ཆུབ་སེམས་དཔའི་ལམ་ཉམས་ལེན་བྱས་ན། སྤྱོད་འཇུག་ནང་
དཔེར་ན་ས། ཆུ། མེ། རླུང་སྟེ་འབྱུང་བ་བཞི་པོ་དེ་དག་གིས་ཕྱོགས་མང་པོ་ནས་སེམས་ཅན་གྱི་དོན་
བྱེད་ཀྱི་ཡོད་རེད། ནམ་མཁའ་སྟོང་པས་ལས་ཀའི་གོ་སྐབས་སྤྲོད་ཀྱི་ཡོད་པ་དེ་བཞིན་དུ་ངའི་ལུས་
དང། ལོངས་སྤྱོད་དང། དུས་གསུམ་གྱི་དགེ་རྩ་གསུམ་པོ་རྣམས་ཀྱིས་སེམས་ཅན་ཐམས་ཅད་ལ་
ཕྱོགས་མང་པོ་ནས་སངས་མ་རྒྱས་ཀྱི་བར་དུ་ཕན་ཐོགས་པར་ཤོག་བསམ་དགོས་ཀྱི་ཡོད་རེད།
དཔེར་ན་ཟ་མ་ཟ་དུས་ཟ་མ་ཡག་པོ་འདུག་ན་ཟ་མ་ཡག་པོ་ཐོབ་པའི་དགེ་རྩ་དེ་སེམས་ཅན་ཐམས་
ཅད་ལ་ཐོབ་པར་ཤོག་བསམ། ཟི་མ་སྡུག་པོ་འདུག་ན་ཟ་མ་སྡུག་པོ་ཟ་དགོས་པའི་སེམས་ཅན་ཐམས་
ཅད་ཀྱི་ལས་ངན་པ་དེ་ང་ལ་སྨིན་པར་ཤོག་བསམ། ཡོངས་རྫོགས་དེ་འདྲ་རེད། བཟང་ངན་གཉིས་
ཀྱི་ནང་ནས་ངན་པ་ཐམས་ཅད་ང་ལ་ཡོང་བར་ཤོག །བཟང་པོ་ཐམས་ཅད་གཞན་ལ་ཐོབ་པར་
ཤོག་བསམ།།
་གསེར་གླིང་པས་རང་སྡུག་པོ་བྱུང་ན་སེམས་ཅན་ཐམས་ཅད་ཀྱི་སྡུག་པོ་རང་ལ་སྨིན་པར་
ཤོག །སྡུག་བསྔལ་གྱི་རྒྱ་མཚོ་སྐམ་འགྲོ་བར་ཤོག་ཅེས་དང་། རང་སྐྱིད་པོ་བྱུང་ན་སྐྱིད་པོ་འདི་འདྲ་
སེམས་ཅན་ཐམས་ཅད་ཀྱིས་ཐོབ་པར་ཤོག །བདེ་བ་དང་དགའ་བ་དང་སྐྱིད་པས་ནམ་མཁའ་ཁེངས་
འགྲོ་བར་ཤོག་ཅེས་བསམ་དགོས་ཀྱི་རེད་གསུངས་པ་རེད།
བདག་གཞན་བརྗེ་བའི་ཕན་ཡོན་བཤད་པ།བདག་གཞན་བརྗེ་བའི་ཕན་ཡོན་ཞུ་རྒྱུ་ཡིན།
མར་གྱུར་འགྲོ་བའི་སྡུག་བསྔལ་བདག་ལ་སྨིན་ལ་ཞེས་པའི་བདག་གཞན་བརྗེ་བའི་ཚིག་དེ་འདོན་
པ་དང་མཉམ་དུ་དེའི་དོན་ཚར་གཅིག་ཧྲིབ་ཙམ་སྒོམ་པའམ་བསམ་པ་ལ་བསོད་ནམས་ཚད་མེད་
པ་ཡོད་ཅེས་གསུངས་པ་རེད། སྤྱོད་འཇུག་དང་སྡོམ་གསུམ་རབ་དབྱེ་གཉིས་ཀའི་ནང་བདག་གཞན་

བརྗེ་བའི་བྱང་ཆུབ་ཀྱི་སེམས་ཀྱི་ཉམས་ལེན་ནི་སངས་རྒྱས་ཐོབ་པའི་མྱུར་ལམ་མམ་ལམ་མགྱོགས་
ཤོས་དང་། གསང་བའི་ལམ་ཡང་ཡིན་གསུངས་པ་རེད། གང་ཡིན་ཟེར་ན། བསོད་ནམས་མ་བསགས་
་པ་རྣམས་ཀྱིས་དེ་ལ་མོས་པ་བྱེད་ཁག་པོ་ཡོད་རེད། དེར་མ་ཟད་སངས་རྒྱས་ཀྱི་བསྟན་པའི་སྙིང་
པོའང་ཡིན་གསུངས། ། ་
མདོར་ན་མདོ་ནས་སྟོན་པའི་ཐར་པའི་ལམ་ལས་བདག་གཞན་བརྗེ་བ་འདི་མཐོ་ཤོས་རེད།
ཆོས་རྗེ་ས་སྐྱ་པཎྜི་ཏས། བྱང་ཆུབ་སེམས་ཀྱི་རྒྱབ་སྐྱོར་ལ་རང་དོན་བྱེད་པའི་ཉེས་དམིགས་སམ་
སྐྱོན་དང། གཞན་དོན་བྱེད་པའི་དགེ་མཚན་ནམ་ཕན་ཡོན་ཤེས་དགོས་གསུངས་པ་རེད། ཐེག་ཆེན་
སེམས་བསྐྱེད་གལ་ཆེན་པོ་དེ་འདྲ་བྱེད་དགོས་པའི་རྒྱུ་མཚན་གང་རེད་ཟེར་ན། རྒྱུ་མཚན་མང་པོ་
ཡོད་རེད། སེམས་བསྐྱེད་ཀྱི་དམིགས་ཡུལ་སེམས་ཅན་རྣམས་ཀྱིས་ད་ལྟ་རང་ཉིད་འཁོར་བ་ན་
འཁོར་བའི་གནས་སྐབས་ན་རང་གི་མ་ལ་སོགས་པ་བྱེད་པའི་སྒོ་ནས་རང་ལ་ཕན་ཆེན་པོ་འདོགས་
ཤིང་། ལམ་ཉམས་སུ་ལེན་པའི་སྐབས་སུའང་སེམས་ཅན་ལ་བརྟེན་ནས་བྱམས་པ། སྙིང་རྗེ། བྱང་ཆུབ་
ཀྱི་སེམས། ཕ་རོལ་དུ་ཕྱིན་པ་དྲུག་དང་བསྡུ་བའི་དངོས་པོ་བཞི་བཅས་དེ་ཚོ་ཡོང་གི་ཡོད་རེད། སངས་
རྒྱས་ཐོབ་དགོས་ན་སེམས་ཅན་རྣམས་དགའ་པོ་དང་མགུ་བོ་བྱས། སེམས་ཅན་གྱི་དོན་མ་བྱས་
པར་སངས་རྒྱས་ཐོབ་ཐབས་ཡོད་མ་རེད། །
་བསོད་ནམས་གསོག་པའི་ཡུལ་སེམས་ཅན་དང། སངས་རྒྱས་གཉིས་ཡོད་རེད། སངས་
རྒྱས་ལ་བརྟེན་ནས་དད་པ་དང། ཕྱག་འཚལ་བ་ལ་སོགས་པའི་བསོད་ནམས་ཡོང་གི་ཡོད་རེད།
དེས་ན་སངས་རྒྱས་ནི་བསོད་ནམས་ཀྱི་ཞིང་གཅིག་རེད། སེམས་ཅན་ལ་བརྟེན་ནས་བྱམས་པ།།
སྙིང་རྗེ། བྱང་ཆུབ་ཀྱི་སེམས། ཕ་རོལ་ཏུ་ཕྱིན་པ་དྲུག་གི་སྦྱིན་པ་དང་ཚུལ་ཁྲིམས་སོགས་དང་བསྡུ་
བའི་དངོས་པོ་བཞི་བཅས་དེ་ཚོ་ཡོང་གི་ཡོད་རེད། དེར་བརྟེན་སེམས་ཅན་རྣམས་ཀྱང་བསོད་ནམས་
གསོག་པའི་ཞིང་གཅིག་རེད། སེམས་ཅན་རྣམས་ལ་བདེ་བ་མེད། སྡུག་བསྔལ་ཡོད། བདེ་བ་
འདོད་ཅིང་སྡུག་བསྔལ་མི་འདོད་པ་ཡིན་པས་བྱམས་སྙིང་རྗེ། བྱང་ཆུབ་ཀྱི་སེམས་སྒོམ་པ་ནི་ལམ་

ཤིན་ཏུ་ཡག་པོ་རེད།་
སྤྱོད་འཇུག་ནང་རང་དོན་བྱེད་པའི་ཉེས་དམིགས་དང། གཞན་དོན་བྱེད་པའི་ཕན་ཡོན་མང་
པོ་འགྲན་བསྡུར་བྱས་ནས་གསུངས་ཡོད་རེད། དེ་ཚོའི་ནང་ནས་ཁ་ཤས་ཞུ་རྒྱུ་ཡིན། སོ་སོ་མི་ལས་
མཐོ་བ་བྱེད་དགོས་བསམ་པ་ཡིན་ན་ངན་འགྲོར་སྐྱེ། མཐོ་རིས་ཐོབ་པ་ཡིན་ནའང་དམའ་པོ་ཆགས་
ཀྱི་རེད་གསུངས་པ་རེད། བྱང་ཆུབ་སེམས་དཔས་དམན་ས་ཟིན་དགོས་ཀྱི་ཡོད་རེད། རང་ཉིད་
ལམ་ཁ་གཙང་མ་བྱེད་མཁན་གྱི་ཕྱག་བརྡར་བ་ཞིག་ཡིན་དྲན་དགོས། དེའི་དོན་དག་གང་རེད་ཟེར་ན།
ཕྱག་བརྡར་བ་ལ་དེ་ལས་མཐོ་བོ་བྱེད་དགོས་བསམ་པའི་བསམ་བློ་མེད་པ་རེད། དེའི་ཕྱིར་བྱང་
ཆུབ་སེམས་དཔས་རྟག་ཏུ་དམན་ས་བཟུང་སྟེ་ངའི་འོག་ཏུ་འགྲོ་མཁན་གང་ཟག་སུ་ཡང་མེད། ངའི་
འོག་ཏུ་འགྲོ་མཁན་ཆུ་མ་གཏོགས་མེད་བསམ་དགོས་ཀྱི་རེད་གསུངས་པ་རེད། དེ་འདྲ་བྱེད་དུས་
རང་ལས་གཞན་མཐོ་འདོད་བྱེད་པ་རེད། དེས་རང་ཉིད་སྐྱེ་བ་རྗེས་མར་མཐོ་རིས་ལ་སྐྱེ་དུས་གོ་
གནས་མཐོན་པོ་ཡོད་མཁན་ཆགས་ཀྱི་རེད་གསུངས་པ་རེད། རང་གི་དོན་དག་ལ་གཞན་ལ་གནོད་
འཚེ་བྱས་ན་དམྱལ་བ་ལ་སོགས་པའི་སྡུག་བསྔལ་ཡོང་བ་དང་། གཞན་གྱི་དོན་དག་ལ་རང་ལ་
གནོད་པ་བྱས་ན་ཕུན་སུམ་ཚོགས་པ་ཡོང་གི་རེད་གསུངས་པ་རེད། མི་གཞན་རང་གིས་གཡོག་
རྒྱུགས་བཅུག་པ་ཡིན་ན་སྐྱེ་བ་རྗེས་མ་མང་པོར་རང་གཡོག་པོ་ཆགས་ཀྱི་རེད། རང་གིས་མི་ཡི་
གཡོག་ཕར་བྱེད་པ་ཡིན་ན་རྗེས་མ་དཔོན་པོ་ཆགས་ཐུབ་ཀྱི་རེད། མདོ་གཅིག་གི་ནང་ལ་གསུངས་
ཀྱི་འདུག སེམས་དེ་ཡག་པོ་ཡོང་ཐབས་ག་འདྲ་བྱེད་དགོས་རེད་ཟེར་ན། གཞན་ལ་གུས་ཞབས་
བྱེད་ཅིང་རང་ཁྱད་དུ་གསོད་པ་ཡང་ནས་ཡང་དུ་གོམས་དགོས་ཀྱི་རེད་གསུངས་པ་རེད། བདག་
ཅག་སྟོན་པས་ཁོང་སྔོན་མ་བྱང་ཆུབ་སེམས་དཔའ་ཡིན་པའི་སྐབས་ལ་ཁོང་གི་གྲོགས་པོ་ཚོ་ལ་
སེམས་དམའ་པོ་བྱས། ལུས་པོས་ཕྱག་འཚལ། ངག་གིས་བསྟོད་པ་བྱེད་ཀྱི་ཡོད། དེས་ཁོང་སངས་
རྒྱས་པའི་སྐབས་སེམས་ཅན་ཚང་མས་གུས་ཞབས་བྱེད་པ་མ་ཟད་ཤིང་དང་མེ་ཏོག་སོགས་ཀྱིས་
ཀྱང་གུས་ཞབས་ཞུ་གི་ཡོད་ཅེས་གསུངས་པ་རེད། དེ་བཞིན་དུ་ང་རྒྱལ་བྱས་ཏེ་གཞན་ལ་ཁྱོད་

གསོད་དཔེར་ན་འདིས་ཆོས་ཤེས་ཀྱི་མི་འདུག །གང་ཡང་འཇོན་གྱི་མི་འདུག །ལྐུགས་པ་རེད་
བསམས་ཏེ་བརྙས་བཅོས་བྱས་ན་སྐྱེ་བ་རྗེས་མ་རང་ལྐུགས་པར་འགྱུར་གྱི་རེད། དེ་ལ་རྒྱུ་མཐུན་གྱི་
འབྲས་བུ་ཟེར་གྱི་རེད།
གཞན་དག་གཟུགས་མཛེས་པོ་མི་འདུག །ང་གཟུགས་མཛེས་པོ་ཡིན་བསམས་ན་རྗེས་མ་
གཟུགས་སྡུག་པོ་ཆགས་ཀྱི་ཡོད་རེད། གཞན་དག་མི་ཡི་གཡོག་པོ་རེད། གཞན་གྱི་ཟ་མ་ཟ་མཁན་
ཡིན་པས་སྐྱོ་པོ་རེད། ང་ཕྱུག་པོ་ཡིན། དཔོན་པོ་ཡིན་བསམ་ན་རྗེས་མ་སོ་སོ་སྐྱོ་པོར་འགྱུར་གྱི་
ཡོད་རེད། དེ་ལ་སོགས་པ་རང་གཅེས་འཛིན་གྱི་སྐྱོན་དང་གཞན་གཅེས་པར་འཛིན་པའི་དགེ་མཚན་
རྣམས་ཀྱི་དོན་ཞི་བ་ལྷས་འབོར་སྡོམ་གནང་སྟེ། མདོར་ན་ཐུབ་པས་གཞན་དོན་བྱས་པའི་རྒྱུ་མཚན་
གྱིས་སངས་རྒྱས་སོང་བ་རེད། སོ་སོ་སྐྱེ་བོས་རང་དོན་བྱེད་པ་དེས་འཁོར་བར་འཁྱམ་སྡོད་པ་རེད་
ཅེས་ཤུགས་ཆེན་པོ་གསུངས་པ་རེད།་
ཕར་ཕྱིན་དྲུག་གི་ངོ་བོ་དང་ཕན་ཡོན་མདོར་བསྟན་པ།ད་ཐེག་པ་ཆེན་པོའི་ལམ་ངོ་མ་དེ་ཕ་
རོལ་ཏུ་ཕྱིན་པ་དྲུག་ཡིན་པས་དེའི་སྐོར་བསྡུས་བསྡུས་བྱས་ནས་ཞུ་རྒྱུ་ཡིན། ཕ་རོལ་ཏུ་ཕྱིན་པ་ཞེས་
པའི་ཕ་རོལ་ཟེར་ན་སྲིད་པ་དང་ཞི་བ་གཉིས་ཀྱི་ཕ་རོལ་རྫོགས་པའི་སངས་རྒྱས་ཀྱི་ས་ལ་གསུངས་
པ་ཡིན་པ་རེད། དེ་ཐོབ་པའི་ཐབས་ཡིན་སྟབས་ཕ་རོལ་ཏུ་ཕྱིན་པ་ཟེར་བ་རེད། སྦྱིན་པ་ནི། གཞན་
དོན་དུ་རང་ལ་ཡོད་པ་གཞན་ལ་གཏོང་དགོས་བསམ་པའི་སེམས་པ་ལ་ཟེར་བ་རེད། བྱ་བ་ལ་
ལྟོས་ནས་བཤད་པ་ཡིན་ཕྱིར་ཕ་རོལ་ཏུ་ཕྱིན་པ་དྲུག་ཆ་ལ་སེམས་པ་གསུངས་ཀྱི་འདུག །སྦྱིན་པའི་
མི་མཐུན་ཕྱོགས་སེར་སྣ་རེད། སེར་སྣའི་རྒྱུ་ནི། ལོངས་སྤྱོད་ལ་ཆགས་པ་རེད། སེར་སྣ་ཟེར་མཁན་
དེ་ཉེས་པ་ཆེན་པོ་རེད། དེའི་འབྲས་བུར་ཡི་དྭགས་ལ་སྐྱེ་ཡི་ཡོད་རེད་ལ་མཐོ་རིས་ལ་སྐྱེས་ནའང་
དབུལ་པོ་ཆགས་ཀྱི་ཡོད་རེད། ལོངས་སྤྱོད་ལ་ཞེན་ཆགས་ཆེན་པོ་བྱས་ན་ཉེས་དམིགས་ཆེན་པོ་
རེད། ཆགས་ཞེན་བྱས་ནས་སྡོད་པའི་རྐྱེན་གྱིས་ཆོས་སྒྲུབ་པའི་གོ་སྐབས་མི་ཐོབ་པས་ཐར་པ་ཐོབ་
ཀྱི་མ་རེད་གསུངས་པ་རེད། སྤྱིར་སྦྱིན་པ་ལ་མ་དག་པ་དང་དག་པའི་དབྱེ་བ་གཉིས་ཡོད་རེད། མ་

དག་པའི་སྦྱིན་པ་ཟེར་དུས་དཔེར་ན་ཆང་དང་། ཤ་དང་དུག་དང་། རབ་བྱུང་ལ་ཕྱི་དྲོའི་ཞལ་ལག་
ཕུལ་བ་ལྟ་བུ་དེ་ཚོ་རེད། སྦྱིན་པ་ལ་མཐོ་རིས་ཐོབ་པའི་སྦྱིན་པ་ཡང་ཡོད་རེད་ལ། ཉན་ཐོས་ཀྱི་
འབྲས་བུ་ཐོབ་པ་ལ་སོགས་པ་སྣ་ཚོགས་ཡོད་རེད། དེའི་ནང་ནས་སྦྱིན་པའི་ཕ་རོལ་ཏུ་ཕྱིན་པ་ཟེར་
མཁན་དེ་སངས་རྒྱས་ཐོབ་པའི་སྦྱིན་པ་ལ་ཞུ་གི་ཡོད་རེད། དེ་ལ་སྦྱོར་དངོས་མཇུག་གསུམ་ཚང་
དགོས་གསུངས་འདུག སྦྱོར་བ་ལ་ཕ་རོལ་ཏུ་ཕྱིན་པའི་དགེ་བ་ཐམས་ཅད་ཀྱི་མགོ་ལ་སེམས་ཅན་
ཐམས་ཅད་ཀྱི་དོན་དུ་སངས་རྒྱས་འཐོབ་པར་བྱ། དེའི་ཆེད་དུ་སྦྱིན་པ་ལ་སོགས་པའི་བསྒྲུབ་བྱ་
དགེ་བ་འདི་དང་འདི་བྱའོ་བསམ་པའི་སེམས་བསྐྱེད་བྱེད་དགོས་ཀྱི་ཡོད་རེད། ཆེ་ཆུང་གང་གཏོང་
ནའང་འདྲ། བར་དུ་སྟེ་དགེ་བ་དེ་རྣམས་དངོས་སུ་བྱེད་པའི་རིང་ལ་སྦྱིན་པ་ལ་སོགས་པའི་བྱ་རྒྱུའི་
དགེ་བ་རྣམས་སྟོང་པ་ཉིད་ཡིན་བསམ་པ་སྟོང་ཉིད་ཀྱིས་རྩིས་ཟིན་པ་ཞིག་དགོས་ཀྱི་ཡོད་རེད།
མཇུག་ལའང་སངས་རྒྱས་འཐོབ་པའི་རྒྱུར་འགྱུར་བར་ཤོག་བསམ་པའི་བསྔོ་བ་བྱེད་དགོས་ཀྱི་
ཡོད་རེད། དེ་གསུམ་ཚང་བའི་སྒོ་ནས་སྦྱིན་སོགས་དྲུག་བསྒྲུབས་ན་ཐེག་པ་ཆེན་པོའི་ཆོས་སམ་
ལམ་ཆ་ཚང་ཞིག་ཆགས་ཀྱི་ཡོད་རེད། དབྱེ་བ་བྱས་ན་སྦྱིན་པ་ལ་གསུམ་ཡོད་རེད། དེའི་ནང་ནས་
ཆོས་ཀྱི་སྦྱིན་པ་གཏོང་དུས་ཆོས་ཉན་མཁན་རྣམས་ཀྱི་མ་རིག་པ་ལ་སོགས་པའི་ཉོན་མོངས་དང་
བྲལ་ན་སྙམ་པ་དང་དེའི་ཆེད་དུ་ཆོས་འཆད་སྙམ་པའི་སྙིང་རྗེའི་ཀུན་སློང་གི་སྒོ་ནས། འཆད་རྒྱུའི་
ཆོས་ཀྱང་མ་ནོར་བར་བྱས་ཏེ་འཆད་པ་ལ་ཆོས་ཀྱི་སྦྱིན་པ་ཟེར་གྱི་རེད། དཔེར་ན་ཆོས་བཤད་པའི་
སྒོ་ནས་རང་ལ་རྙེད་པ་ཐོབ་མི་ཡོང་ངམ། གུས་ཞབས་ཐོབ་མི་ཡོང་ངམ། དེར་མ་ཟད་ཆོས་ཡག་པོ་
བཤད་པ་ལ་བརྟེན་ནས་མཁས་པ་འདུག་ཟེར་མི་ཡོང་ངམ། ཐུགས་རྗེ་ཆེ་ཟེར་མི་ཡོང་ངམ་བསམ་
·པ་སོགས་དེ་འདྲའི་བསམ་བློ་བྱུང་ན། བསམ་བློའམ་ཀུན་སློང་དེ་ཚོ་རྙེད་བཀུར་ལ་ཆགས་པ་ཡིན་
ཞིང་། དེ་འདྲའི་བསམ་བློའི་སྒོ་ནས་ཆོས་འཆད་མཁན་རྣམས་ནི། ཚེ་འདི་ལ་ཞེན་ན་ཆོས་པ་མིན་
ཟེར་མཁན་དེར་འགྱུར་གྱི་ཡོད་རེད། ་
ཞེན་པ་བཞི་བྲལ་གྱི་གདམས་ངག་ནི་རང་གི་བྱ་རྒྱུའི་ཆོས་སོམ་ཉམས་ལེན་ལ་ཞུས་དག་

བྱེད་པར་ཧ་ཅང་ཕན་པོ་ཡོད་རེད། ཐེག་ཆེན་གྱི་ལམ་ལ་སློབ་པའི་ཆོས་པས་རང་གི་ཆོས་གང་བྱས་
ཀྱང་ཞེན་པ་བཞི་དང་བྲལ་བ་ཞིག་བྱུང་འདུག་མི་འདུག་བརྟག་དཔྱད་བྱེད་དགོས་ཀྱི་ཡོད་རེད།
ཟང་ཟིང་གི་སྦྱིན་པ་ནི། ལོངས་སྤྱོད་སྟེར་བ་ལ་ཟེར་གྱི་ཡོད་རེད། དང་པོར་སྦྱིན་པ་གཏོང་བ་ལ་
གཏོང་རྒྱུའི་ཕྱི་ནང་གི་དངོས་པོ་ལ་ཆགས་ཞེན་གྱི་རྩ་བ་ལ་བརྟེན་པའི་སེར་སྣ་ལ་གོམས་ཤུགས་
ཆེན་པོ་ཡོད་པའི་རྐྱེན་གྱིས་སེམས་པས་ཉན་ཁག་པོ་བྱེད་ཀྱི་ཡོད་རེད། སྦྱིན་པ་གཏོང་མ་འདོད་
པའི་དབང་དུ་ཕྱིན་ཏེ་གཏོང་ཧ་ཅང་ཁག་པོ་ཡོད་རེད། ཡིན་ནའང་སྦྱིན་པ་གཏོང་བའི་ལས་ཀ་བཟང་པོ་
ལ་སློབ་སྦྱོང་ངམ་སྦྱོང་བརྡར་སྤྲད་དགོས་ཡིན་པ་རེད། དང་པོ་སྦྱིན་པ་གཏོང་དགོས་ཀྱི་འདུག་
སེམས་པའི་བསམ་བློ་ཡོང་ཐབས་བྱེད་དགོས་ཀྱི་ཡོད་རེད། དཔེར་ན་སློང་མཁན་གཅིག་མཐོང་
བྱུང་ན་འདི་ང་ལ་གནོད་སྐྱེལ་མཁན་ནམ་སེམས་སུན་པོ་བཟོ་མཁན་ཞིག་རེད་བསམ་པ་གཅིག་
ཡོང་གི་ཡོད་རེད། འོན་ཀྱང་བསམ་བློ་དེའི་དབང་དུ་མ་སོང་བར་འདི་གནོད་སྐྱེལ་མཁན་མ་རེད།
ཕན་འདོགས་མཁན་རེད། འདི་བསོད་ནམས་གསོག་བཅུག་མཁན། སངས་རྒྱས་མགྱོགས་པོ་ཐོབ་
བཅུག་མཁན་རེད། དེར་བརྟེན་འདི་ཕན་ཐོགས་བྱེད་མཁན་རེད་བསམས་ཏེ་སེམས་མ་འཁྲུགས་
པར་དགའ་པོ་བྱེད་དགོས་ཀྱི་ཡོད་རེད། བསམ་བློ་དེ་འདྲ་རང་གི་སེམས་ལ་འཆར་བ་ལ་ནམ་རྒྱུན་
དུ་སྦྱིན་པ་གཏོང་བའི་ཕན་ཡོན་དང་སེར་སྣ་བྱེད་པའི་སྐྱོན་མདོ་དང་བསྟན་བཅོས་རྣམས་ལས་
གསུངས་པ་རྣམས་ཡང་ནས་ཡང་དུ་དྲན་དགོས། རབ་བྱུང་རྣམས་ཀྱིས་ཟང་ཟིང་གི་སྦྱིན་པ་གཏོང་
མི་རུང་གསུངས་པས་དེ་ལ་དོ་ཁུར་བྱེད་དགོས་མེད་པ་འདྲ། དཔལ་འབྱོར་འདུ་འགོད་བྱེད་སྟངས་
སྐོར་བསམ་བློ་གཏོང་དགོས་མ་རེད། དེ་ལས་ཀྱང་བསྒྲུབ་བྱ་གལ་ཆེ་བ་ཚུལ་ཁྲིམས་སྲུང་རྒྱུ་དང།
ཐོས་བསམ་སྒོམ་གསུམ་བྱེད་རྒྱུ་རྣམས་ཡིན་གསུངས་པ་རེད།་
ཟང་ཟིང་གི་སྦྱིན་པ་གཏོང་བསྡད་ན་གལ་ཆེ་བའི་ཐོས་བསམ་སྒོམ་པའི་བྱ་བ་ལ་བར་ཆད་
བྱེད་ཀྱི་རེད་གསུངས་པ་རེད། འོན་ཀྱང་ཆོས་ཀྱི་སྦྱིན་པ་གཏོང་དགོས་ཀྱི་ཡོད་རེད། སྤྱིར་སྦྱིན་པ་
གཏོང་ཐུབ་པ་ལ་ནམ་རྒྱུན་བསམ་བློ་གཏོང་དུས་དྲན་དགོས་པ་འདི་ཡིན་ཞེས་མདོ་གཅིག་གི་ནང་

གསུངས་པ་རེད། རྒྱུ་ནོར་ཁྱིམ་ན་གསོག་འཇོག་བྱས་ཏེ་བཞག་པ་ལ་སོ་སོའི་སྐྱེ་བོ་རྣམས་ཀྱིས་
བསྔགས་བརྗོད་བྱེད་ཀྱི་ཡོད་རེད། སྦྱིན་པ་གཏོང་བ་ལ་སངས་རྒྱས་ཀྱིས་བསྔགས་བརྗོད་བྱེད་ཀྱི་
ཡོད་རེད་ཅེས་བསམ། རྒྱུ་ནོར་ནང་ལ་བཞག་བཞག་པ་དེ་འཁོར་བའི་རྒྱུ་རེད། སྦྱིན་པ་གཏོང་བ་ནི་
སངས་རྒྱས་ཐོབ་པའི་རྒྱུ་རེད་བསམ། ནང་ལ་བཞག་བཞག་པ་དེ་རང་རྐྱང་པའི་ཡིན་པའི་ངེས་པ་
ཡོད་མ་རེད། རྐུན་མ་ལ་སོགས་པའི་ཐུན་མོང་བར་གྱུར་པ་རེད། སྦྱིན་པ་བཏང་བཞག་ན་དགེ་བ་
རྐུན་མས་འཕྲོག་ཐུབ་ཀྱི་མེད་པས་རང་གི་འགྱུར་གྱི་ཡོད་རེད་བསམ།
ལོངས་སྤྱོད་ཟེར་མཁན་དེ་གསོག་མཁན་སོ་སོས་བསགས་པ་རེད་དེ་བེད་སྤྱོད་གཞན་དག་
གིས་བྱེད་སྲིད་ཀྱི་རེད་ཅེས་བསམ་པ་ལ་སོགས་པ་མང་པོ་གསུངས་འདུག དེ་ནས་དངོས་གཞི་སྦྱིན་
པ་གཏོང་བའི་ལས་ལ་དངོས་སུ་སྦྱོང་བརྡར་སྤྲོད་པའི་སྐབས་ལ་དང་པོ་གཏོང་རྒྱུའི་དངོས་པོ་ལ་
ཆུང་ཆུང་ནས་ཡར་གོམས་དགོས་ཀྱི་ཡོད་པ་རེད། དང་པོ་ནས་ཆེན་པོ་གཅིག་གཏོང་ཐབས་བྱས་ན་
རྗེས་མ་འགྱོད་པ་སྐྱེས། དེ་ནས་མཚམས་བཞག་འགྲོ་གི་ཡོད་རེད། དེས་ན་དང་པོ་དངོས་པོ་ཆུང་
ཆུང། དཔེར་ན་ཆུ་རྫ་མ་གང་དང་ཟ་མ་ཁམ་གང་ལྟ་བུ། དངུལ་ཆུང་ཤོས་འདྲ་པོ། དང་པོ་འདི་འདྲ་
བྱས་ཏེ་གཏོང། དེ་ནས་རིམ་གྱིས་ཆེ་བ་གཏོང་བ་ལ་བསླབས་ཏེ་ཐམས་ཅད་གཏོང་དགོས་ཀྱི་ཡོད་
རེད། དེ་བཞིན་དུ་གཏོང་སའི་ཡུལ་ལ་དང་པོ་ཆོས་ཕྱོགས་དང་འབྲེལ་བ་བླ་མ་དགེ་བཤེས་དགེ་
འདུན་པ་ལ་གཏོང་ཐུབ། སེམས་ཅན་དཀྱུས་མ་ཉམས་ཐག་ལ་སྦྱིན་མི་ཐུབ་པ་ཡིན་ན། ཆོས་
ཕྱོགས་ལ་སྔ་མ་ལས་ལེགས་ཙམ་གཏོང། དེ་ནས་རིམ་པས་ཐམས་ཅད་ལ་གཏོངབ་ལ་སློབས། དེ་
བཞིན་དུ་དུས་ཚོད་ལྟ་བུ་ལ་ཆ་མཚོན་ན། དང་པོ་ཚེས་བཟང་དུས་བཟང་ལྟ་བུ་ལ་སྦྱིན་པ་གཏོང།
དེ་ནས་ཚེས་བཟང་མ་ཡིན་པའི་ཉིན་མ་དེ་རིང་ཡང་སྦྱིན་པ་གཏོང་བསམ་པ་བྱས་ཏེ་དུས་ཚོད་
ཐམས་ཅད་ལ་སྦྱིན་པ་གཏོངབ་ལ་བསླབ་དགོས། སྦྱིན་པ་གཏོང་ཡག་ངེས་པར་མགོ་འཛུགས་བྱེད་
དགོས་རེད། འདི་གལ་ཆེན་པོ་རེད། སངས་རྒྱས་ཐོབ་པའི་རྒྱུ་དྲུག་གི་དང་པོ་དེ་རེད། སྦྱིན་པ་མ་
བཏང་ན་སྐྱེ་བ་ཕྱི་མ་རྣམས་སུ་མི་ལ་སྐྱེས་ནའང་དབུལ་པོ་ཆག་གི་ཡོད་རེད། ལོངས་སྤྱོད་མེད་ན་

སྐྱིད་པོ་ཡོད་མ་རེད། དེའི་ཕྱིར་སྦྱིན་པ་གཏོང་བའི་ལས་བཟང་པོ་དེ་ད་ལྟ་ནས་མགོ་འཛུགས་
དགོས་རེད། སྦྱིན་པ་གཏོང་དུས་སློང་མོ་བ་ལ་བརྙས་བཅོས་བྱས་ཏེ་བཀའ་བཀྱོན་བཏང་ནས་སྤྱད་
རྒྱུ་ཡོད་མ་རེད། བརྙས་བཅོས་བྱས་ན་ཉེས་པ་ཡོང་གི་ཡོད་རེད། སེམས་ཀྱི་གཏིང་ནས་དགའ་པོ་
བྱས། གདོང་པར་འཛུམ་ཡོད་པ་བྱས་ཏེ་ཡག་པོ་བྱས་ནས་གུས་ཞབས་བྱས་ཏེ་བཏང་བ་ཡིན་ན་དེ་
ལ་ཕན་ཡོན་གཅིག་ཡོང་གི་ཡོད་རེད། སོ་སོ་ལ་དུས་ཚོད་ཡོད་ན་སོ་སོ་རང་གི་ལག་པས་གཏོང་
དགོས་ཀྱི་ཡོད་རེད། དེ་ལའང་དགེ་མཚན་གཅིག་ཡོད་རེད། དེ་བཞིན་དུ་སྤྲད་རྒྱུ་ཡོད་ན་རྗེས་མ་
སྤྲད་ཟེར་རྒྱུ་ཡོད་མ་རེད། ཁ་ཐུག་ལ་སྤྲད་དགོས་ཀྱི་ཡོད་རེད། ཅ་ལག་སྐྱོ་བ་རྣམས་བདམས་ཏེ་
སྤྲད་རྒྱུ་ཡོད་མ་རེད། ཡག་ཤོས་དེ་སྤྲད་དགོས་ཀྱི་ཡོད་རེད། ཡིན་ནའང་སོ་སོས་ཉམས་སུ་ལེན་
པའི་སྦྱིན་སོགས་དྲུག་པོ་གང་ཡིན་ནའང་ཕ་རོལ་ཏུ་ཕྱིན་པར་འགྱུར་བ་ལ་ཡོན་ཏན་ནམ་ཁྱད་ཆོས་
་བཞི་ཚང་དགོས་ཀྱི་རེད་ཅེས་བྱམས་པ་མགོན་པོས་གསུངས་པ་རེད། དཔེར་ན་སྦྱིན་པ་གསུམ་ལས་
གང་ཉམས་སུ་ལེན་པ་ཡིན་ནའང་དེའི་མི་མཐུན་པའི་ཕྱོགས་སེར་སྣ་བཅོམ་ཐུབ་པ་དང། སྦྱིན་པ་
སྟོང་པ་ཉིད་ཡིན་བསམ་པའི་ཤེས་རབ་ཀྱིས་རྩིས་ཟིན་པ་དང༌། སེམས་ཅན་གྱི་འདོད་པ་རྫོགས་
པར་བྱེད་ཐུབ་པ་དང། དེས་གཏོང་ཡུལ་གྱི་བློ་མགུ་པོ་བྱས་ཏེ་རིམ་གྱིས་ཐེག་པ་གསུམ་གང་རུང་གི་
ལམ་ལ་བཅུག་དགོས་ཀྱི་ཡོད་རེད། དེ་བཞིན་དུ་རང་གི་སྦྱིན་པ་དེ་སྐྱོན་བདུན་ནམ་ཆགས་པ་
བདུན་དང་བྲལ་བའམ་མེད་པ་ཞིག་ཡོང་ཐབས་བྱེད་དགོས་ཀྱི་ཡོད་རེད། །
དེ་ཡང་ཆགས་པའི་སྐྱོན་བདུན་ནི། ༡ ལོངས་སྤྱོད་ལ་ཆགས་པ་དང་། ༢ རྗེས་མ་སྤྲོད་ཀྱི་
ཡིན་བསམ་པ་ཕྱི་བཤོལ་ལ་ཆགས་པ་དང། ༣ ཏོག་ཙམ་བཏང་ནས་དེས་ཆོག་པར་འཛིན་པ་དང།
༤ སྦྱིན་པ་དེའི་ལན་ཚེ་འདི་ལ་སྤྲད་ཡོང་བསམ་པ་ལན་ལ་རེ་བ་དང། ༥ ཚེ་ཕྱི་མ་ལ་དེའི་འབྲས་བུ་
བཟང་པོ་ཐོབ་ཡོང་བསམ་པ་རྣམ་སྨིན་ལ་རེ་བ་སྟེ་དེ་གཉིས་ཀྱིས་སྐྱོན་ཆེན་པོ་བྱེད་ཀྱི་ཡོད་རེད།
ལན་དང་རྣམ་སྨིན་ལ་རེ་བ་བྱེད་པ་ནི་ཚོང་པའི་ལས་ཀ་རེད་གསུངས་པ་རེད། ་བྱང་ཆུབ་སེམས་
དཔའི་ལམ་མ་རེད། སྦྱིན་པ་གཏོང་དུས་སྦྱིན་པ་དེའི་དགེ་བའི་རྩ་བའི་འབྲས་བུ་དང་བཅས་པ་ཁྱེད་

ལ་སྤྱད་ཀྱི་ཡིན་བསམ་དགོས་ཀྱི་ཡོད་རེད། དེ་ནས་མི་མཐུན་ཕྱོགས་ལ་ཆགས་པ་ཟེར་དུས་སེར་
སྣས་གཏོང་མ་འདོད་པ། བདུན་པ་རྣམ་སྨིན་ལ་ཆགས་པ་ཟེར་བ་དེ་ལ་ཉན་ཐོས་ཀྱི་འབྲས་བུ་ཐོབ་
འདོད་དང། སྦྱིན་པའི་འཁོར་གསུམ་ལ་སྒྱུ་མ་ལྟ་བུར་མ་བསམས་ནས་ཞེན་འཛིན་བྱེད་པ་དང་
གཉིས་ཡོད་རེད། དེར་མ་ཟད་ཕར་ཕྱིན་རེ་རེ་ལ་དྲུག་དྲུག་ཚང་བའི་ཉམས་ལེན་བྱེད་པ་ལ་སློབ་པ་
འདི་ཡང་གལ་ཆེན་པོ་རེད། དེ་མ་བྱས་ན་སྐྱོན་མང་པོ་ཆགས་ཡོང་གི་ཡོད་རེད། དྲུག་ཚང་བ་དཔེར་
ན་སྦྱིན་པ་ཞིག་གཏོང་ན་དེ་སྦྱིན་པ་བྱས། དེ་ལ་ཉན་ཐོས་ཀྱི་འབྲས་བུ་ཐོབ་འདོད་མ་བྱས་པ་དང་ཚེ་
འདི་ལ་ཞེན་པ་མ་བྱས་པ་ལྟ་བུ་དེ་ཚུལ་ཁྲིམས་རེད། །
ཡང་སློང་མཁན་གྱིས་ཚིག་རྩུབ་བཤད་ན་ཁོང་ཁྲོ་མ་བྱས་པ་དེ་བཟོད་པ་དང། སྦྱིན་པ་གཏོང་
བ་ལ་དགའ་པོ་བྱེད་པ་ནི་བརྩོན་འགྲུས་དང་། སངས་རྒྱས་ཐོབ་པའི་རྒྱུ་ཡིན་བསམ་སྟེ་སངས་རྒྱས་
ཐོབ་པའི་རྒྱུ་ལ་བསྔོ་བ་བྱེད་པ་ནི་བསམ་གཏན་དང་། སྦྱིན་པ་སྟོང་པ་ཉིད་བསམ་པ་དེ་ཤེས་རབ་
སྟེ་དྲུག་ཚང་བ་རེད། སྦྱིན་པ་གསུམ་ཡོད་པའི་ནང་ནས་གཅིག་དེ་གོང་དུ་བཤད་མི་འདུག དེ་མི་
འཇིགས་པའི་སྦྱིན་པ་ཟེར་གྱི་རེད། མི་འཇིགས་པའི་སྦྱིན་པ་ནི་རྒྱལ་པོའི་ཆད་པ་ལས་སྲུང་སྐྱོབ་
བྱེད་པ་ལྟ་བུ། མེ་དང་ཆུ་ཡི་གནོད་པ་ལས་སྲུང་སྐྱོབ་བྱེད་པ་དང། ཕྱི་མ་ངན་སོང་ལས་སྲུང་སྐྱོབ་
བྱེད་པ་རྣམས་ཡིན་གསུངས་ཀྱི་ཡོད་རེད། ཕར་ཕྱིན་དྲུག་གི་ཕན་ཡོན་མཉམ་པོར་བཤད་ན།
མདོ་གཅིག་ནང་གསུངས་འདུག །དེ་སྡུམ་བདེ་པོ་འདུག་བསམ་བྱུང། སེར་སྣ་ལ་སོགས་པ་
མི་མཐུན་པའི་ཕྱོགས་འཇོམས་པ་དང་གཅིག སངས་རྒྱས་ཐོབ་པར་བྱེད་པ་དང་གཉིས། ཚེ་འདི་ལ་
རང་དང་གཞན་ལ་ཕན་ཐོགས་ཡོད་པ་དང་གསུམ། སྐྱེ་བ་ཕྱི་མ་ཕན་ཆད་ལ་འབྲས་བུ་ཡག་པོ་ཡོང་
བ་དང་བཞི་ཡོད་པ་དེ་ཚོ་སེམས་ལ་ཉར་རོགས་གནང་། ཆོས་ཞུས་པ་དེ་ཚེ་འདི་ལ་མ་ཞེན་པ། འཁོར་
བ་ལ་མ་ཞེན་པར་སངས་རྒྱས་ཐོབ་པའི་དོན་དུ་ཡིན་བསམ་པ་གནང་རོགས་གནང། ཇོ་ནང་ཀུན་
དགའ་གྲོལ་མཆོག་གིས་བོད་ནང་གྲགས་པའི་ཁྲིད་རྣམས་ཚུར་བསྡུས་ནས་ཁྲིད་བརྒྱ་ཐམ་པ་
བཟོས་པ་རེད། དེ་ལ་ཇོ་ནང་ཁྲིད་བརྒྱ་ཟེར་བ་དེང་སང་ཆོས་ལུགས་བཞི་ཀས་འཆད་ཉན་གནང་

གི་ཡོད་རེད། ཞེན་པ་བཞི་བྲལ་དེ་ཁོང་བློ་ཆོས་སུ་འགྲོ་བར་ཕན་ཐོགས་ཆེན་པོ་བྱུང་བ་དེའི་བཀའ་
དྲིན་རྗེས་དྲན་གྱི་ཆེད་དུ་ཁྲིད་ཐམས་ཅད་ཀྱི་མགོ་ལ་བཞག་པ་ཡིན་གསུངས་པ་རེད།
འཛིན་པ་བྱུང་ན་ལྟ་བ་མིན་ཞེས་པའི་དོན་རྒྱས་པར་བཤད་པ། དེ་རིང་ཕ་རོལ་ཏུ་ཕྱིན་པ་
གཞན་དག་བཞག་ནས་བསམ་གཏན་དང་ཤེས་རབ་བམ། ཞི་གནས་དང་ལྷག་མཐོང་གི་སྐོར་དཀའ་
ལས་ཁག་པོ་ཡིན་པས་དེ་ཚོའི་སྐོར་ཞུ་རྒྱུ་ཡིན། དུས་ཚོད་བྱུང་ན་གཞན་དག་ཀྱང་ཞུ་བསམ་པ་ཡིན།
་བསམ་གཏན་དང་ཞི་གནས་མ་བསྒོམས་པའི་སྐྱོན་གང་ཡོད་རེད་ཟེར་ན། དེ་ཡི་མི་མཐུན་ཕྱོགས་
གཉིས་ལས་རྣམ་གཡེངས་ཀྱིས་ཉོན་མོངས་པ་ཚང་མའི་སྒོ་ཕྱེ་བཞག་གི་ཡོད་རེད། དཔེར་ན་རང་
དོན་དུ་ཁ་ཏོན་གང་བྱས་ནའང་སེམས་དེ་རྣམ་པར་གཡེངས་བསྡད་ན་ཕན་ཐོགས་ཆེན་པོ་མེད་པ་
འདྲ། བསོད་ནམས་བརྟན་པ་ཞུ་རྒྱུའི་ལམ་འབྲས་ཀྱི་བླ་མ་ཞིག་ཡོད་རེད། ཁོང་གིས་དུས་གསུམ་
དུ་སེམས་རྣམ་པར་གཡེངས་པའི་ལུས་ངག་གི་ལས་ལ་ཕན་པ་གང་ཡང་ཡོད་མ་རེད། དབུ་མའི་
གཞུང་ལ་ཐོས་བསམ་རྒྱ་ཆེན་པོ་བྱས་ན་ལྟ་བ་གོ་ཐུབ་ཀྱི་ཡོད་རེད་ཅེས་གསུངས་པ་རེད། འདི་ཧ་
ཅང་གནད་འགག་ཆེན་པོ་གསུངས་པ་རེད། གང་ཡིན་ཞེ་ན། ལྷག་མཐོང་སྒོམ་པའི་སྔོན་དུ་ལྟ་བ་
ཐོབ་དགོས་ཀྱི་ཡོད་རེད།
ལྟ་བ་མ་རྙེད་ན་ལྷག་མཐོང་སྒོམ་པ་མེད་ཅིང་དེ་མ་བསྒོམས་ན་གནས་ལུགས་དངོས་སུ་
རྟོགས་ཐུབ་ཀྱི་ཡོད་མ་རེད། དེའི་རྐྱེན་པས་ཉོན་མོངས་སྤོང་མི་ཐུབ། སྡུག་བསྔལ་ཡང་སྤོང་ཐུབ་ཀྱི་
མ་རེད། ཞི་གནས་སྒོམ་པའི་སྒོ་ནས་བསམ་གཏན་གྱི་སེམས་མ་ཐོབ་ན་མངོན་ཤེས་ཡོང་རྒྱུ་ཡོད་མ་
རེད། མངོན་ཤེས་མེད་ན་གཞན་དོན་ཚད་ལྡན་བྱེད་རྒྱུ་དེ་དཀོན་པོ་རེད། སྒོམ་བྱས་ཏེ་རང་གི་
སེམས་ཀྱི་སྟེང་དུ་ཞི་ལྷག་གི་ལམ་གྲུབ་ན་དེ་ནས་ཐར་པ་དང་ཐམས་ཅད་མཁྱེན་པ་གང་བསྒྲུབ་
་དགོས་ནའང་དཀའ་ལས་མེད་པའི་ཐོག་ནས་སྒྲུབ་ཐུབ་ཀྱི་ཡོད་རེད། བསམ་གཏན་གྱི་ངོ་བོ་ནི། སེམས་
དགེ་བའི་དམིགས་པ་གཅིག་གི་སྟེང་དུ་ཡུན་རིང་དུ་གནས་པ་ལ་ཟེར་བ་རེད། དེ་ལ་དབྱེ་བ་བྱས་ན་
གསུམ་ཡོད་རེད་གསུངས་པ་རེད། མཐོང་ཆོས་བདེ་གནས་ཀྱི་བསམ་གཏན་ཞེས་བསམ་གཏན་

སྒོམ་དུས་ལུས་དང་སེམས་ལ་ཆགས་ཞེན་མེད་པའི་བདེ་བ་ཡོད་ཅིང་། ཚེ་འདི་ལ་བདེ་པོ་བྱེད་ཀྱི་
ཡོད་པས་དེ་ལ་མཐོང་ཆོས་བདེ་གནས་ཟེར། གཉིས་པ་ཡོན་ཏན་མངོན་པར་འགྲུབ་པའི་བསམ་
གཏན་ནི། ཐུན་མོང་དང་ཐུན་མོང་མ་ཡིན་པའི་ཏིང་ངེ་འཛིན་ཚད་མེད་པ་གཅིག་བྱང་ཆུབ་སེམས་
དཔའ་རྣམས་ལ་ཡོད་ཅིང་། དེ་དག་ལ་བརྟེན་ནས་ཡོན་ཏན་མང་པོ་ཐོབ་པས་ན་ཡོན་ཏན་མངོན་
པར་འགྲུབ་པའི་བསམ་གཏན་ཟེར་གྱི་ཡོད་རེད། །
གསུམ་པ་གཞན་དོན་སྒྲུབ་པའི་བསམ་གཏན་ནི། ཏིང་ངེ་འཛིན་གྱི་སྟོབས་ཀྱིས་ནད་ལ་
སོགས་པ་ཞི་བ། ཚེ་རིང་པོ་དང་། དཔལ་འབྱོར་ཆེན་པོ་ལ་སོགས་པ་གང་དགོས་པ་རྣམས་ཏིང་ངེ་
འཛིན་གྱི་སྟོབས་ཀྱིས་བྱེད་ཀྱི་ཡོད་རེད། དེ་ལ་གཞན་དོན་བྱེད་པའི་ཏིང་ངེ་འཛིན་ཟེར་གྱི་ཡོད། །
ཏིང་ངེ་འཛིན་སྒོམ་པ་ལ་དང་པོ་ཞི་གནས་ཀྱི་རྒྱུ་ཚོགས་ཐབས་ཤེས་བྱེད་དགོས་ཀྱི་རེད་གསུངས་པ་
རེད། རྒྱུ་ཚོགས་གྲ་སྒྲིག་མ་བྱས་པར་ལོ་སྟོང་ཕྲག་སྒོམ་ན་ཡང་ཞི་གནས་ཐོབ་ཀྱི་མ་རེད་ཅེས་ཇོ་བོ་
རྗེས་གསུངས་པ་རེད། རྒྱུ་རྐྱེན་དྲུག་ཚང་དགོས་ཀྱི་རེད་ཅེས་ཀ་མ་ལ་ཤཱི་ལ་དང་ཐོགས་མེད་གཉིས་
ཀས་གསུངས་པ་རེད། དང་པོ་སྒོམ་རྒྱག་སའི་ས་ཆ་ཡག་པོ་དགོས་ཀྱི་རེད་གསུངས་པ་རེད། ས་ཆ་
དེར་མཐུན་རྐྱེན་འགྲུབ་ལས་སླ་པོ། དུག་སྦྲུལ་གདུག་པ་ཅན་ལ་སོགས་པ་དེ་འདྲེས་ལུས་པོ་ལ་གནོད་
པ་མི་བྱེད་ས། ཉིན་མོ་མི་དང། མཚན་མོ་སྒྲ་མེད་ས། གལ་ཆེ་ཤོས་དེ་ཆོས་ཀྱི་གྲོགས་པོ་ཡག་པོ་ལྟ་
བ་དང་སྤྱོད་པ་མཐུན་པ་ཡིན་པ། ཡོན་ཏན་ཡག་པོ་ཡོད་མཁན། ཁྱད་པར་དུ་ཆོས་བྱེད་མཁན།
དེའི་གམ་ན་བསྡོད་ན་ཡོན་ཏན་དང་ཆོས་འགོས་ཡོང་མཁན། ཏིང་ངེ་འཛིན་སྒོམ་མྱོང་མཁན། ཉམས་
ཡོད་མཁན། དེ་འདྲའི་གྲོགས་པོའམ་ཡང་ན་བླ་མ་འཚོལ་དགོས་ཀྱི་ཡོད་རེད། གཉིས་པ་ནི་འདོད་
པ་ཆུང་ཆུང་དགོས་གསུངས་པ་རེད། འདོད་པ་ཆུང་ཆུང་ཟེར་ན་ད་ལྟའི་འཚོ་བ་མཐུན་རྐྱེན་གང་
ཡོད་པ་འདི་ལས་ལེགས་པ་དགོས། འདི་ལས་མང་བ་དགོས་མི་བསམ་པ་ལ་ཟེར་གྱི་རེད།
གསུམ་པ་ཆོག་ཤེས་པ་ཟེར་ན་འདི་ཡིས་འགྲིགས་ཀྱི་འདུག་བསམ་པ་དེ་རེད། བཞི་པ་འཇིག་
རྟེན་གྱི་ལས་མི་བྱེད་ཅིང། དགོན་པའི་སྐོར་ལ་སོགས་པའི་བསམ་བློ་མེད་མཁན། གསར་འགྱུར་

མི་ཉན། གང་ལྟར་སྤྲོས་པ་ཐམས་ཅད་བཞག་ནས་འོན་པོ་དང་ལོང་བ་ནང་བཞིན་བསྡད་དགོས་ཀྱི་
རེད། ལྔ་པ་གལ་ཆེ་ཤོས་དེ་ཚུལ་ཁྲིམས་གཙང་མ་དགོས་པ་ཡིན། སྡོམ་པ་གང་བླངས་ཡོད་ནའང་
དེ་གཙང་མ་བསྲུངས། ཚུལ་ཁྲིམས་ནི་ཏིང་ངེ་འཛིན་གྱི་རྒྱུ་ཐུན་མོང་མ་ཡིན་པ་རེད། དཔེར་ན་ཕར་
ཕྱིན་དྲུག་སྔ་མ་སྔ་མ་རྒྱུ། ཕྱི་མ་ཕྱི་མ་འབྲས་བུ་ཡིན་པ་ནང་བཞིན་བསླབ་པ་གསུམ་གྱི་དང་པོ་ཚུལ་
ཁྲིམས། དེ་ནས་ཏིང་ངེ་འཛིན། དེ་ནས་ཤེས་རབ་རྣམས་ཀྱང་སྔ་མ་སྔ་མ་རྒྱུ་དང་ཕྱི་མ་རྣམས་
འབྲས་བུ་རེད། ཕར་ཕྱིན་དྲུག་གི་ནང་ནས་ཕར་ཕྱིན་དང་པོ་བཞི་པོ་དེ་བསམ་གཏན་གྱི་རྒྱུ་རེད། ་
ལྔ་པ་འདིའི་སྐོར་ཞི་བ་ལྷས་སྤྱོད་འཇུག་བསམ་གཏན་ལེའུའི་ནང་དུ་མང་པོ་གསུངས་འདུག
ཞི་གནས་སམ་བསམ་གཏན་བསྒོམ་པ་ལ་འཇིག་རྟེན་དང་རྣམ་རྟོག་སྤོང་དགོས་ཀྱི་རེད་གསུངས་
པ་རེད། འཇིག་རྟེན་ཟེར་ན་རང་དང་འབྲེལ་བའི་གཉེན་ཉེ་དུ་དང་བཤེས་སམ་གྲོགས་པོ་གྲོགས་
མོ་ཡིན་པའི་སེམས་ཅན་ལ་འདོད་ཆགས་དང། ལོངས་སྤྱོད་ལ་ཆགས་པ་ལ་ཟེར། རྣམ་རྟོག་ཟེར་ན་
དེ་གཉིས་མིན་པའི་བསམ་བློ་མི་དྲན་དགུ་དྲན་ལ་ཟེར་བ་རེད། ས་ཆ་དབེན་པར་བསྡད་ནའང་ནང་
གི་རྣམ་རྟོག་དེ་ཚོ་མ་སྤངས་ན་ཇོ་བོ་འཁྱགས་པ་ནང་ལ་སྡོད་བསྡད་པ་འདྲ་པོ་སྐྱོན་ཆེན་པོ་བྱེད་ཀྱི་
ཡོད་པས་དེ་ཚོ་སློང་དགོས་ཀྱི་རེད་གསུངས་པ་རེད།བསམ་གཏན་ལས་འཕྲོས་ཏེ་དངོས་སུ་བསྒོམ་
ལ་སྦྱོར་ཚུལ་བཤད་པ།སྒོམ་ལ་དངོས་སུ་སྦྱོར་བའི་སྐོར་བཤད་ཀྱི་ཡིན། ཁང་པ་ཡག་པོ་གཅིག་གི་
ནང་ལ་གདན་ཡག་པོ་གདིང། མདུན་དུ་མཆོད་པ་བཤམས། ཁྱད་པར་དུ་སྤོས་མ་སྤར་ན་ཡག་པོ་
ཡོད་ཀྱི་རེད། དེ་ནས་སྔོན་མ་ཞེན་པ་བཞི་བྲལ་གྱི་མགོ་དེ་ཚོ་ཚང་མ་དྲན་དགོས་རེད། ་
མ་གཞི་འཆི་བ་མི་རྟག་པ་དང་དལ་འབྱོར་རྙེད་དཀའ་ལ་སོགས་པ་དེ་ཚོ་དུས་རྒྱུན་དུ་
སེམས་ཀྱི་ཐོག་ཏུ་དྲན། བྱམས་སྙིང་རྗེ་ལ་སོགས་པའང་དྲན་ཏེ། ཁ་ཏོན་འདོན་ན་ངེས་པར་སེམས་
ལ་འགྱུར་བ་འགྲོ་གི་ཡོད་རེད། ཡག་པོ་ཆགས་པ་གཏན་འཁེལ་བ་རེད། དེ་ནས་སྐྱབས་འགྲོ་དང་
མཇུག་ལ་གསོལ་འདེབས། སེམས་བསྐྱེད་དང་། ཡན་ལག་བདུན་པ། ཁྱད་པར་དུ་གསོལ་འདེབས་
སྐབས་ཞེན་པ་བཞི་བྲལ་གྱི་གསོལ་འདེབས་ནང་ནས་ཁྲུལ་སྣང་དབྱིངས་སུ་ཞི་བར་བྱིན་གྱིས་རློབས་

ཞེས་པ་འདི་མང་བ་འདོན། གསོལ་འདེབས་འདི་དམིགས་བསལ་ཞིག་རེད། དེ་རྣམས་བྱེད་དགོས།
ད་ལྟ་ང་ཚོས་ཞི་ལྷག་གི་སྐོར་ཁྲིད་རྒྱུ་དེ་འཛིན་པ་བྱུང་ན་ལྟ་བ་མིན་ཞེས་པ་དེའི་དོན་རེད། ཞི་གནས་
དང་ལྷག་མཐོང་གཉིས་ཀྱི་སྒོ་ནས་ཁྲིད་དགོས་ཀྱི་ཡོད་རེད། ཞི་གནས་སྒོམ་དུས་དམིགས་རྟེན་གྲ་
སྒྲིག་བྱེད་དགོས་ཀྱི་རེད། དམིགས་རྟེན་ལ་སྤྱིར་མི་འདྲ་བ་མང་པོ་ཡོད་ས་རེད། ཁ་ཕྱིར་བལྟས་
སངས་རྒྱས་ཀྱི་སྐུ། ཟད་པར་གྱི་སྐྱེ་མཆེད་སྒོམ་ན་ས་ཆུ་འདྲ་པོ། ཁ་ནང་བལྟ་ལ་ལུས་པོ་ཀེང་རུས་
སུ་སྒོམ་པ། དབུགས་སམ་རླུང་ལ་ཡིད་རྟེན་བྱེད་པ་ལྟ་བུ་དེ་འདྲ་དམིགས་རྟེན་མང་པོ་གསུངས་
ཡོད་རེད། དེའི་ནང་ནས་ཐུན་མོང་དུ་སངས་རྒྱས་ཀྱི་སྐུ་ལ་དམིགས་རྟེན་བྱས་ནས་བསྒོམས་ན་སངས་
རྒྱས་ལ་དད་པ་སྐྱེ་བ་ལྟ་བུའི་དགེ་མཚན་མང་པོ་ཡོད་རེད་གསུངས་པ་རེད། དེས་ན་སངས་རྒྱས་ཀྱི་
སྐུ་བྲིས་བཞག་པའམ་བླུགས་སྐུ་དེ་འདྲ་མཐོ་དམན་མཚམ་པོ་གཅིག་རང་གི་མདུན་དུ་བཞག་སྟེ་
སྒོམ་དགོས་ཀྱི་ཡོད་རེད།
ལམ་འབྲས་ནང་ལ་མེ་ཏོག་སྔོན་པོ་དམིགས་རྟེན་བྱེད་ཀྱི་ཡོད་རེད། མེ་ཏོག་སྔོན་པོ་ཆེ་ཆུང་
གོར་ཚོད་ཨིན་ཆི་གསུམ་ཙམ་ཞིག སྔོན་པོར་མིག་ལ་མི་གནོད་པའི་ཡོན་ཏན་ཡོད་རེད་གསུངས་པ་
རེད། ཡང་ན་རིས་སྔོན་པོ་བཞག་ན་འགྲིགས་ཀྱི་ཡོད་རེད། རང་ལས་གཉའ་ཤིང་གང་ཙམ་མམ་ཁྲུ་
དྲུག་ཙམ་གྱི་འགྱངས་ཚད་ལ་བཞག །དེའང་གཡོ་འགུལ་མི་བྱེད་པ། མཁས་པ་ཁ་ཤས་ཀྱིས་སྒོམ་
བྱེད་དུས་ཕྱི་ལོག་གི་གཟུགས་ལ་མིག་གིས་བལྟ་བ་དེ་ལ་དགག་པ་བྱེད་ཀྱི་ཡོད་རེད། ཡིན་ནའང་
དེ་ཁུངས་ལུང་ཡོད་མཁན་དངཕན་ཐོགས་ཆེན་པོ་ཡོད་མཁན་གཅིག་ཡིན་པ་རེད། ་
་སྟན་ཡག་པོ་གཅིག་གི་སྟེང་དུ་གཟུགས་པོའི་སྡོད་སྟངས་ཡག་པོ་བྱེད་དགོས་ཀྱི་རེད་གསུངས་པ་
རེད། རྐང་པ་གཉིས་རྣམ་པར་སྣང་མཛད་ཀྱི་སྐྱིལ་ཀྲུང་ལྟ་བུ་རྡོ་རྗེའི་སྐྱིལ་ཀྲུང། ཡང་ན་སེམས་
དཔའི་སྐྱིལ་ཀྲུང་ཟེར་དུས་རྡོ་རྗེའི་སྐྱིལ་ཀྲུང་ཕྱེད་པ་རྗེ་བཙུན་སྒྲོལ་མའི་སྐྱིལ་ཀྲུང་ལྟ་བུ་ལ་བསྡད།
ལུས་པོ་དྲང་པོར་སྲང། གཡས་གཡོན་གང་དུ་ཡང་མ་ཡོ་བ་བྱས། མདུན་དུ་མི་སྒུར། རྒྱབ་ལ་མི་
དགྱེ། དེ་གལ་ཆེན་པོ་ཡིན་པ་རེད། མགོ་ཡང་མཐོན་པོ་མིན་པ། དམའ་པོ་ཡང་མ་ཡིན་པ། ཕྲག་པ་

གཉིས་པོ་སྙོམས་པོ་བྱས། མིག་གདངས་དྲགས་ན་རྒོད་པ་དང། བཙུམས་དྲགས་ན་བྱིང་བ་བྱེད་ཀྱི་
རེད་གསུངས་ཡོད། མིག་ལྤགས་པས་ཕྱེད་ཙམ་བཀབ། སྣ་ཡི་རྩེ་མོ་ལ་བལྟས། སོ་དང་མཆུ་ཐ་
མལ་པར་བཞག་ཅིང་རྦད་དེ་ཁ་བཙུམས་མ་བསྡད་པ་བྱས། ལྕེ་དེ་སོའི་དྲུང་དུ་བཞག་དགོས་གསུངས་
པ་རེད། ཁྱད་པར་དུ་གལ་ཆེ་ཤོས་དབུགས་དེ་རེད། དབུགས་དེ་སྒོམ་རྒྱག་དུས་སེམས་དང་རླུང་
གཉིས་མཉམ་དུ་འགྲོ་དགོས་ཀྱི་ཡོད་པས་སེམས་གང་དུ་གཏད་ནའང་རླུང་དེར་སླེབས་ཀྱི་ཡོད་
རེད། སེམས་གནས་དགོས་ཀྱི་འདུག་བསམ་སྟེ་སེམས་གནོན་པ་འདྲ་པོ་བྱས་ན་རླུང་དེ་བཀག་
འགྲོ་ཡི་ཡོད་རེད། དེའི་རྐྱེན་པས་ན་ཚ་བྱེད་ཀྱི་ཡོད་རེད། དེས་ན་རླུང་དེ་ཞིབ་འཇུག་བྱེད་རྒྱུ་གལ་
ཆེན་པོ་རེད། རླུང་ཕར་འགྲོ་བ་དང། ཚུར་ཡོང་པ་དུས་རྒྱུན་གང་བྱེད་ཀྱི་ཡོད་ནའང་དེ་ལ་བཟོ་
བཅོས་མ་བྱས་པ་རང་སོར་གཞག་དགོས་ཀྱི་ཡོད་རེད། །
སྒོམ་བྱེད་བཞིན་པའི་སྐབས་ལ་ཞིབ་འཇུག་བྱེད་དགོས་ཀྱི་ཡོད་རེད། རླུང་དེ་ལ་སྐད་ཡོད་
མཁན་དང༌། རླུང་ངར་པོ་དེ་འདྲ་མ་ཡིན་པ་རླུང་ལྷོད་པོ་དགོས་ཀྱི་ཡོད་རེད། དོན་དུ་རླུང་ཕར་འགྲོ་
ཚུར་ཡོང་ཧ་མ་གོ་བ་དེ་འདྲ་གཅིག་དགོས་ཀྱི་རེད་ཅེས་ཀ་མ་ལ་ཤཱི་ལས་ནན་ཏན་གསུངས་པ་རེད།
སྤྱིར་བཏང་སྒོམ་བྱེད་དུས་སྔོན་ལ་གྲ་སྒྲིག་བྱེད་དགོས་ཀྱི་ཡོད་རེད། གཟུགས་པོས་ལས་ཀ་མང་པོ་
མི་བྱེད་པ་དང་། ངག་གི་སྒོ་ནས་ཀྱང་སྐད་ཆ་མང་པོ་མི་བཤད་ཅིང་ཁ་ཏོན་ཡང་ཉུང་དུ་གཏོང། སེམས་
ལ་ལས་ཀ་མ་བསྐུལ་བ་བྱས། དེ་འདྲ་བྱས་ཏེ་ཡུན་རིང་པོ་སྡོད་དགོས་ཀྱི་ཡོད་པ་འདྲ།
མདོ་ཡི་ནང་སྒོམ་རྒྱག་དུས་གཟུགས་པོའམ་ལུས་ཀྱི་འདུག་སྟངས་དེ་འདྲ་བྱེད་པ་ལ་ཏིང་ངེ་
འཛིན་མགྱོགས་པོ་སྐྱེ་བ་དང། དཀའ་ངལ་མེད་པ་དང། གཞན་དག་དད་པ་འགྲོ་བ་ལ་སོགས་པ་
རྒྱུ་མཚན་མང་པོ་གསུངས་ཀྱི་ཡོད་རེད། ལམ་འབྲས་ཀྱི་ནང་ལ་ལུས་གནད་བདུན་པོ་དེ་ཚོ་རེ་རེ་
བཞིན་དུ་མ་བྱས་པའི་སྐྱོན། བྱས་པའི་ཕན་ཡོན་ཞིབ་ཆ་གསུངས་ཀྱི་ཡོད་རེད། སྒོམ་བྱེད་སྟངས་ལ་
མདོ་དང་བྱམས་པའི་གསུང་མདོ་སྡེ་རྒྱན་ལྟ་བུའི་ནང་ལ་སེམས་གནས་པའི་ཐབས་དགུ་གསུངས་
པ་རེད། དེའི་ནང་ནས་དང་པོ་འཇོག་ཟེར་བ་དེ་རེད། འཇོག་ཟེར་དུས་དམིགས་རྟེན་ལ་སེམས་

གཏད་ཅིང་འཇོག་པ་ལ་གསུངས། དེ་ལ་ལམ་འབྲས་ནང་ཁྱད་ཆོས་བཞི་ཚང་དགོས་གསུངས་པ་
རེད། དམིགས་རྟེན་ལ་གཡོ་འགུལ་མེད་པ། སོ་སོའི་གཟུགས་པོ་གཡོ་འགུལ་མི་བྱེད་པ། མིག་
གིས་རྫི་མ་མི་འཁྲབ་པ། མིག་མི་འགུལ་བ་སྟེ་མིག་ལ་རྣམ་རྟོག་གི་རྩ་ཡོད་པས་མིག་འགུལ་ན་
སེམས་ལ་རྣམ་རྟོག་སློང་གི་ཡོད་རེད། །
གསར་པ་རྣམས་ལ་མིག་ནས་མཆི་མ་ཐོན་པ་ལ་སོགས་པ་ཁག་པོ་ཡོང་གི་ཡོད་རེད་དེ་
གོམས་འགྲོ་དུས་འགྲིགས་འགྲོ་གི་ཡོད་རེད། དམིགས་རྟེན་གྱི་རྣམ་པ་གསལ་པོ་ཡོང་བ་གཅིག་
བྱེད་དགོས་པ་བཅས་ཁྱད་ཆོས་བཞི་ཚང་དགོས་ཀྱི་ཡོད་རེད་གསུངས། དམིགས་རྟེན་མེ་ཏོག་ལྟ་
བུ། མེ་ཏོག་དེའི་ཐོག་ལ་མིག་དང་སེམས་གཉིས་ཆ་གཏད་དེ། དམིགས་པ་དེ་སེམས་ཀྱི་ཐོག་ལ་
གསལ་པོ་འཆར་བ་ཞིག་བྱེད་དགོས་ཀྱི་ཡོད་པ་རེད། ཞི་གནས་ཀྱི་ཏིང་ངེ་འཛིན་ལ་དུས་རྒྱུན་བདེ་
བ་དང། གསལ་བ། མི་རྟོག་པའི་ཡོན་ཏན་གསུམ་ཚང་དགོས་གསུངས་པ་རེད། ཡིན་ནའང་བདེ་
བ་ཡོད་པའི་ངེས་པ་མེད་པ་འདྲ། བསམ་གཏན་གསུམ་པ་ཡན་ཆད་ལ་བདེ་བ་ཡོད་མ་རེད། གསལ་བ་
དང་མི་རྟོག་པ་གཉིས་པོ་ངེས་པར་དགོས་ཀྱི་ཡོད་རེད། དེས་ན་ཡུལ་དེ་གསལ་པོ་དགོས་ཀྱི་ཡོད་
རེད། དེའི་ཐོག་ལ་མི་རྟོག་པ་དགོས་ཀྱི་ཡོད་རེད། དུས་རྒྱུན་འགྲེལ་པ་དེ་འདྲ་རྒྱག་གི་མ་རེད།་
སྒོམ་བྱེད་པའི་ཐབས་མདོ་ལས་གསུངས་པ་རེད། སྒོམ་རྒྱག་པ་ནང་བཞིན་ཡག་པོ་ཡོང་བ་ལ་སྒོམ་
གྱི་ཉེས་པའམ་སྐྱོན་ལྔ་སྤོངདགོས་པ་དང་། དེ་ལ་གཉེན་པོ་འདུ་བྱེད་བརྒྱད་བསྟེན་དགོས་ཀྱི་རེད་
གསུངས་པ་རེད། འདུ་བྱེད་བརྒྱད་ནི་སེམས་བྱུང་བརྒྱད་ལ་ཟེར། དེ་བརྒྱད་ལ་ལས་བྱེད་བཅུག་
དགོས་ཀྱི་ཡོད་རེད། སྒོམ་གྱི་ཉེས་པའམ་སྐྱོན་དང་པོ་ནི་ལེ་ལོ་རེད། དེ་ནི་སྒོམ་བྱེད་མི་འདོད་པ་ལ་
ཟེར་གྱི་ཡོད་རེད། དེའི་གཉེན་པོ་ལ་འདུ་བྱེད་བརྒྱད་ལས་བཞི་ཡོད་རེད། དང་པོ་ནི་དད་པ་རེད།
ཏིང་ངེ་འཛིན་ནམ་སྒོམ་གྱི་ལས་ཀ་ལ་ཕན་ཡོན་ཆེན་པོ་ཡོད་པ་ཤེས་ནས་ཏིང་ངེ་འཛིན་སྒོམ་པ་ལ་
སེམས་དང་བ་ནི་དད་པ་རེད།
གཉིས་པ་ནི་འདུན་པ་རེད། དེ་ནི་སྒོམ་བྱེད་པ་ལ་དང་བའི་ཤུགས་ཀྱིས་ཏིང་ངེ་འཛིན་སྒོམ་

དགོས་ཀྱི་འདུག་བསམ་པའི་སྒོམ་འདོད་ལ་ཟེར་གྱི་ཡོད་རེད། དད་པ་དང་འདུན་པའམ་འདོད་པ་
གཉིས་ཡོད་ན་ཏིང་ངེ་འཛིན་དངོས་སུ་སྒོམ་པ་ལ་འཇུག་པའི་སྤྲོ་བ་འབྱུང་གི་ཡོད་རེད། དེ་ལ་བརྩོན་
འགྲུས་ཟེར་གྱི་རེད། དེ་གསུམ་པ་རེད། བཞི་པ་ནི་ཤིན་སྦྱངས་རེད། སྒོམ་གྱི་ལས་ཀ་སྤྲོ་པོའི་སྒོ་
ནས་ཐུན་བཅད་དེ་མུ་འཐུད་སྒོམ་སྡོད་དུས་སེམས་ལ་གནས་ཆ་ཡོང་གི་རེད། གནས་ཆ་བྱུང་བའི་
རྗེས་མུ་འཐུད་དེ་ཡང་ཡང་སྒོམ་སྡོད་དུས་ཤིན་སྦྱངས་ཟེར་མཁན་དེ་སྐྱེ་ཡི་ཡོད་རེད། དེ་མེད་ན་
སྒོམ་བྱེད་པ་ལ་སོགས་པའི་དགེ་བ་རྣམས་ཚད་ལྡན་ཡོང་ཁག་པོ་ཡོད་རེད། ཤིན་སྦྱངས་ཀྱང་གཙོ་
བོ་སེམས་བྱུང་གཅིག་ལ་ངོས་འཛིན་དགོས་རེད། ཉམས་ལེན་པའི་སེམས་ལ་ཤིན་སྦྱངས་སྐྱེས་
དུས་དགེ་བ་ཅི་ཙམ་བྱས་ནའང་དཀའ་ལས་མེད་པ་བྱེད་ཐུབ་པའི་སེམས་བྱུང་གཅིག་སྐྱེ་ཡི་ཡོད་རེད། དེའི་རྐྱེན་པས་ལུས་ལའང་ཤིན་སྦྱངས་ཐོབ་ཅིང་། ལུས་ཤིན་སྦྱངས་ཟེར་བ་ནི་ལུས་ལ་རླུང་
ཡག་པོ་རྒྱུགས་ཏེ་ལུས་པོ་ལ་བདེ་བ་སྐྱེས་ཤིང་ལུས་ལས་སུ་རུང་བར་གྱུར་ནས་སྔོན་མ་དགེ་བ་
བྱེད་མི་ཐུབ་མཁན། ལུས་ཀྱིས་སྒོམ་བྱེད་མི་ཐུབ་མཁན། ལུས་ཀྱི་གནས་ངན་ལེན་ཟེར་བ་དེ་མེད་
པ་ཆག་ནས་སྒོམ་ལས་སླ་པོར་རྒྱག་ཐུབ་མཁན་ཞིག་ཆགས་གི་ཡོད་རེད།
ཁྱད་པར་དུ་ཡུན་རིང་པོ་ག་ཚོད་སྒོམ་ནའང་དཀའ་ལས་མེད་མཁན་གཅིག་ཆག་གི་ཡོད་
རེད། དེ་ལ་ལུས་ཀྱི་ཤིན་སྦྱངས་ཟེར་གྱི་རེད། ཤིན་སྦྱངས་ནི་བརྩོན་འགྲུས་ཀྱི་འབྲས་བུ་རེད།
ཤིན་སྦྱངས་ཡོད་ན་བརྩོན་འགྲུས་གོང་འཕེལ་དུ་གཏོང་ཐུབ་ཀྱི་ཡོད་པས་དེ་བརྩོན་འགྲུས་ཀྱི་རྒྱུ་
ཡང་རེད། ཉེས་པའམ་སྐྱོན་གཉིས་པ་ནི་བརྗེད་པ་རེད། དེའི་གཉེན་པོ་ནི་སྒོམ་གྱི་དམིགས་པ་གང་
ཡིན་པ་དེ་མ་བརྗེད་པའམ། ཡང་ན་དྲན་པ་ཟེར་བ་དེ་རེད། བརྗེད་པ་དང་དྲན་པ་ཟེར་བ་དེ་དག་
དུས་རྒྱུན་བཤད་པ་དང་ཅུང་ཟད་འདྲ་ཡི་མེད་པ་འདྲ། ད་ལྟ་འདིར་བརྗེད་པ་ཟེར་རྒྱུ་དེ་དཔེར་ན་མེ་
ཏོག་ལ་དམིགས་རྟེན་བྱས་ཏེ་སེམས་ལ་ཏིང་ངེ་འཛིན་བཟོ་དུས་མེ་ཏོག་དེ་ག་རང་དྲན་དགོས་རྒྱུ་
ཡིན་པ་ལ་དམིགས་པ་ཤོར་ནས་མེ་ཏོག་མི་དྲན་པ་དེ་ལ་ཟེར་གྱི་ཡོད་རེད། སྒོམ་ཟེར་མཁན་དེ་
དྲན་པ་རང་ཡིན་པ་འདྲ། མེ་ཏོག་ཁོ་རང་གང་འདྲ་སྒོམ་གྱི་ཡོད་པ་དེ་རྟག་པར་མ་ཤོར་བ་བྱེད་དགོས་ཀྱི་

ཡོད་རེད། རྟག་པར་དྲན་པ་དེ་སྒོམ་གྱི་དངོས་གཞི་ངོ་མ་དེ་རེད། སྒོམ་གྱི་སྐྱོན་ནམ་ཉེས་པ་གསུམ་
པ་ནི་བྱིང་རྒོད་རེད། ་
དེ་ཡང་སྒོམ་དངོས་སུ་རྒྱག་དུས་སྒོམ་གྱི་དངོས་གཞིའི་སྐྱོན་ཆེ་ཤོས་ནི་བྱིང་རྒོད་གཉིས་རེད།
བྱིང་རྒོད་གཉིས་སེམས་བྱུང་ཐ་དད་རེད་དེ། དེ་གཉིས་འདིར་གཅིག་ཏུ་རྩིས་པ་རེད། བྱིང་བ་ནི།
དམིགས་པ་མི་གསལ་བ་རྨུགས་པ་ལ་ཟེར་གྱི་ཡོད་རེད། རྨུགས་པ་ཟེར་ན་སེམས་ལས་སུ་མི་རུང་
བར་བྱེད་པའི་དམིགས་པ་གསལ་པོ་མེད་པ་ལ་བྱིང་བ་ཟེར་གྱི་ཡོད་རེད། དེ་གཉིས་མིང་གི་རྣམ་
གྲངས་རེད།
རྒོད་པ་ནི། སྤྱིར་རྒོད་པ་དང་རྣམ་གཡེང་ཞེས་པ་གཉིས་གསུང་གི་ཡོད་པ་གཉིས་ཀ་ཉོན་
མོངས་པ་རེད་དེ། སེམས་དགེ་བའི་དམིགས་པ་གང་ཡིན་པ་དེའི་ཐོག་ལ་མ་བསྡད་པར་གཞན་
དག་ཅིག་གི་ཐོག་ཏུ་འགྲོ་བའམ་འཕྲོ་བའི་ཆ་ལ་རྣམ་གཡེང་ཟེར་གྱི་ཡོད་རེད། ད་ལན་རྒོད་པ་ཟེར་
རྒྱུ་དེ་རྣམ་གཡེང་ལ་མ་རྩིས་པ་རེད། འདིའི་རྒོད་པ་ནི་སེམས་སྒོམ་གྱི་དམིགས་པ་ལས་ཕྱི་ལོག་ཏུ་
འཕྲོ་བ་ཙམ་མ་ཡིན་པ་འདོད་ཡོན་གྱི་ཐོག་ཏུ་འཕྲོ་བ་ཞིག་ལ་གསུངས་པ་རེད། དེ་ཡང་སྒོམ་མམ་
ཁ་འདོན་ལྟ་བུ་བྱེད་སྡོད་པའི་རིང་ལ་སྔོན་མ་འདོད་པའི་ཡོན་ཏན་དེ་འདྲ་ཞིག་ལ་ལོངས་སྤྱད་པ་
ཡིན། མ་འོངས་པར་འདི་དང་འདི་ལྟ་བུ་ལ་ལོངས་སྤྱོད་ཀྱི་ཡིན་བསམ་པ་འདོད་ཡོན་གྱི་ཐོག་ཏུ་
སེམས་འཕྲོ་བ་འདོད་ཆགས་ཀྱི་ཆ་ཤས་རེད། །
བྱིང་རྒོད་གཉིས་ཀྱི་གཉེན་པོ་ལ་ཤེས་བཞིན་ཟེར་བའི་སེམས་བྱུང་གཅིག་ཡོད་རེད་པ་དེ་
བསྟེན་དགོས། ཤེས་བཞིན་ནི་སྒོམ་བྱེད་པའི་སྐབས་སུ་སྒོམ་གྱི་སྐྱོན་རྣམས་སེལ་སྟངས་དང་གཉེན་
པོ་རྣམས་ལག་ཏུ་ལེན་སྟངས་འདི་འདྲ་དང་འདི་འདྲ་རེད་ཅེས་ཤེས་པའི་ཤེས་རབ་ལ་ཟེར་བ་རེད།
ཤེས་སྟངས་གང་འདྲ་བྱེད་དགོས་རེད་ཟེར་ན། སྒོམ་བྱས་ནས་ཏོག་ཙམ་རེད་ཚར་དུས་སྒོམ་མ་ཤོར་
བ་བྱས་ཏེ། སོ་སོ་རང་གི་སེམས་དམིགས་པའི་ཐོག་ཏུ་བསྡད་འདུག་དང་མི་འདུག །གཞན་དག་
གཅིག་གི་ཐོག་ཏུ་ཕྱིན་འདུག་གམ་མི་འདུག་ཅེས་བརྟག་དཔྱད་བཏང་ནས་སེམས་ཀྱི་གནས་སྟངས་

ཤེས་དགོས་ཀྱི་ཡོད་རེད། ཉེས་པ་བཞི་པ་ནི་གཉེན་པོ་འདུ་མི་བྱེད་པ་ཞེས་པ་། ་
སྒོམ་རྒྱག་དུས་བྱིང་རྒོད་གང་རུང་བྱུང་ནའང་ཚོད་མི་བྱེད་པ་སེམས་དེ་ག་རང་གི་ཐོག་ཏུ་
གནས་བཅུག་པའམ་དེ་གཉིས་སེལ་བའི་གཉེན་པོ་ལ་འདུ་མི་བྱེད་པའམ་འབད་བརྩོན་མི་བྱེད་པ་
ལ་ཟེར་གྱི་རེད། དེའི་གཉེན་པོ་ནི་འདུ་བྱེད་དམ་སེམས་པ་ཞེས་པ་དེ་ཡང་སེམས་བྱུང་གཅིག་རེད།
སྤྱིར་སེམས་པ་ནི་གཙོ་སེམས་ཡུལ་ལ་འཁྲིད་ཅིང་དེ་ལ་ལས་བསྐུལ་མཁན་ཞིག་རེད། དཔེར་ན་
རྒྱལ་པོ་ཆེན་པོ་གླིང་ཁར་འཁྲིད་མཁན་གྱི་མི་འདྲ་པོའི་སེམས་བྱུང་དེ་ལ་སེམས་པ་ཟེར་གྱི་ཡོད་
རེད། དེར་བརྟེན་བྱིང་བ་དང་རྒོད་པ་བྱུང་ན་དེའི་གཉེན་པོ་ལ་སེམས་བྱུང་སེམས་པ་དེས་རྩོལ་བ་
བྱེད་དགོས་ཀྱི་ཡོད་རེད། དེ་ཡང་བྱིང་རྒོད་ཆུང་ཆུང་བྱུང་བ་ལྟ་བུ་ཡིན་ན། བྱིང་ན་སྒྲིམས།
ཕྱི་ལོག་ཏུ་རྒོད་ཡོད་ན་སེམས་དེ་གཞན་ལ་ཕྱིན་ཡོད་པ་དྲན་ནས་བྱིང་རྨུགས་མེད་པའི་ཐོག་
ལ་བཞག །ད་བྱུང་མ་སོང་དྲན་རྒྱུ་མེད་པ་འདྲ། ད་རྩ་བ་ནས་བྱུང་མ་སོང་དྲན་ན་དེས་སྐྱོན་བྱེད་ཀྱི་
ཡོད་རེད། སེམས་ཕྱི་ལོག་ལ་སོང་ནའང་ཚུར་བཀུག་སྟེ་དམིགས་པའི་ཐོག་ཏུ་བཞག །བྱིང་རྒོད་
ཆེན་པོ་བྱུང་ན་གཉེན་པོ་མང་པོ་བསྟེན་དགོས་ཀྱི་ཡོད་རེད། དེ་ཡང་སེམས་བྱིང་ན་སངས་རྒྱས་དང་
བྱང་ཆུབ་སེམས་དཔའི་རྣམ་ཐར་ངོ་མཚོར་ཆེན་པོ་རྣམས་ལ་སེམས་ཤིང་དེས་བྱིང་བ་བསལ་བ་
དང་མུ་འཐུད་དེ་སྒོམ་ལ་སྤྲོ་བོ་བྱེད། སེམས་རྒོད་སོང་བ་ཡིན་ན་འཆི་བ་མི་རྟག་པའི་སྐོར་སེམས་
པའི་སྒོ་ནས་སེམས་ལ་སྐྱོ་བ་སྐྱེ་བཅུག་སྟེ་རྒོད་པ་སེལ་ནས་སླར་མུ་འཐུད་དེ་བསྒོམ་པ་ལ་བརྩོན་
དགོས་པ་ཡིན།
་ཉེས་པ་ལྔ་པ་ནི་སེམས་ཀྱིས་གཉེན་པོ་འདུ་བྱེད་དྲགས་པའམ་རྩོལ་བ་བྱེད་དྲགས་པ་ལ་
ཟེར་བ་རེད། དེ་ཡང་བྱིང་རྒོད་བྱུང་བ་ལ་གཉེན་པོ་བསྟེན་པའི་རྒྱུ་མཚན་གྱིས་རང་གི་སེམས་ལ་
བྱིང་རྒོད་མེད་ཅིང་དམིགས་པའི་ཐོག་ཏུ་ཡག་པོ་བསྡད་སོང་ན་གོང་གི་བྱིང་རྒོད་སེལ་བའི་གཉེན་
པོ་རྣམས་མུ་འཐུད་བསྟེན་དགོས་མ་རེད། གལ་ཏེ་མུ་འཐུད་འདུ་བྱེད་བསྡད་ན་རྣམ་རྟོག་ལངས་འགྲོ་
གི་ཡོད་རེད། དེས་ན་ཉེས་པ་ལྔ་པ་ལ་འདུ་བྱེད་དྲགས་པ་ཟེར་གྱི་རེད། དེའི་གཉེན་པོ་ནི་འདུ་བྱེད་

བཏང་སྙོམས་རེད། སྤྱིར་བཏང་སྙོམས་ལ་ཁ་ཤས་ཡོད་རེད། དེའི་ནང་ནས་འདུ་བྱེད་བཏང་སྙོམས་
ཟེར་བ་དེ་ཡང་སེམས་བྱུང་གཅིག་རེད། སེམས་བྱུང་དེ་ཡི་བྱ་བ་ནི་སེམས་ལྷོད་པོ་བྱས་ཏེ་འཇོག་
མཁན་ཡིན་པས་སེམས་དམིགས་པའི་སྟེང་ལ་བྱིང་རྒོད་མེད་པར་སྡོད་བཅུག་གི་ཡོད་པས་དེ་ལ་
འདུ་བྱེད་བཏང་སྙོམས་ཟེར་གྱི་ཡོད་རེད། དུས་རྒྱུན་སྒོམ་རྒྱག་པའི་སྐབས་སུ་གལ་ཆེ་བའི་གདམས་
ངག་དང་པོར་སྒྲིམས། བར་དུ་གློད། ཐ་མར་སྒྲིམས་གློད་རན་པོ་བྱས་ཏེ་རང་སོར་འཇོག་དགོས་ཀྱི་
ཡོད་རེད་གསུངས་པ་རེད། དང་པོར་སེམས་མ་སྒྲིམས་ན་རྣམ་རྟོག་མང་པོ་འཆར་བ་རྣམས་བཀག་
ཐུབ་ཀྱི་ཡོད་མ་རེད། སྒྲིམས་ནས་སྒོམ་གྱི་དམིགས་པ་དང་མ་འབྲེལ་བའི་རྣམ་རྟོག་གམ་བསམ་བློ་
གཞན་པ་མེད་པར་ཡུལ་ཁོ་རང་གི་སྟེང་དུ་སྡོད་པ་ཞིག་བྱུང་ན་སེམས་ཏོག་ཙམ་གློད་པ་ནི། བར་དུ་
གློད་ཟེར་བའི་དོན་རེད། 
 ཡང་གློད་དྲགས་པས་སེམས་བྱིང་ཞིང་རྨུགས་པ་ལ་འགྲོ་ན་དེ་དུས་ཡང་སྒྲིམས། ཡང་གློད་
པ་སྟེ་དེ་འདྲ་རེས་མོས་བྱས་ཏེ་མཐར་རང་གི་སེམས་དམིགས་པའི་སྟེང་དུ་བྱིང་རྒོད་གཉིས་གང་
ཡང་མེད་པ་གསལ་ལ་མི་རྟོག་པར་བསྡད་ན་དེ་ག་རང་གི་ཐོག་ཏུ་རང་སོར་འཇོག་དགོས་གསུངས་
པ་རེད། སེམས་གནས་ཐབས་ཕྱི་མ་རྣམས་བཤད་ཀྱི་ཡིན། ཁ་ཤས་ཀྱིས་སེམས་གནས་ཀྱི་རིམ་པ་
རེས་མོས་གསུངས་ཀྱི་འདུག །
གཉིས་པ་རྒྱུན་དུ་འཇོག་ཅེས་པ་ནི། རང་སེམས་དམིགས་པའི་ཐོག་ཏུ་འཇོག་པ་ཙམ་མ་ཡིན་
པར་དུས་རིང་དུ་འཇོག་པ་ལ་ཟེར། གསུམ་པ་གླན་ཏེ་འཇོག་ཟེར་དུས་སེམས་རང་གི་དམིགས་པ་
ལས་ཕྱི་ལོགས་གམ་གཞན་དུ་འགྲོ་གི་ཡོད་ན་དམིགས་པའི་སྟེང་དུ་ཚུར་ཁུར་ཡོང་སྟེ་སྔོན་མ་དེའི་
་སྟེང་དུ་འཇོག་དགོས་པའོ། །བཞི་པ་ཉེ་བར་འཇོག་ཞེས་པ་ནི། མང་པོ་ཡེངས་སོང་ན་ཡང་བསྐྱར་
དམིགས་པའི་སྟེང་དུ་འཇོག །
ལྔ ་པ་དུལ་བར་བྱེད་ཅེས་པའི་དོན་ནི། སྒོམ་རྒྱག་དུས་ལུས་སེམས་དུབ་སྟེ་དཀའ་ལས་ཁག་
ནས་སྒོམ་སྙིང་མི་འདོད་པ་བྱུང་ན། ཏིང་ངེ་འཛིན་སྒོམ་ན་ཡོན་ཏན་ཆེན་པོ་ཡོད་རེད་བསམས་ཏེ་

སྒོམ་མུ་འཐུད་དེ་བྱེད་མི་འདོད་པ་དེ་དུལ་ཞིང་ཞི་ནས་ཡང་བསྐྱར་སྒོམ་པ་དང།
 དྲུག་པ་ཞི་བར་བྱེད་ཅེས་པ་ནི། དཔེར་ན་རྣམ་རྟོག་དང་ཉོན་མོངས་པ་མང་པོ་སྐྱེས་ནས་སྒོམ་
ཁག་པོ་བྱུང་ན་རྣམ་གཡེངས་ཀྱི་ཉེས་པ་བསམས་ནས་ཡང་བསྐྱར་ཏིང་ངེ་འཛིན་སྒོམ་པ་ལ་གསུངས་པ་
དང་། །
བདུན་པ་ཉེ་བར་ཞི་བར་བྱེད་ཟེར་བ་ནི་བྱིང་རྒོད་གང་རུང་གི་རྣམ་རྟོག་རྒྱུན་ཆུང་ཆུང་བྱུང་
ན་དེའི་སྐྱོན་མཐོང་ནས་ཡང་བསྐྱར་སྒོམ་པ། སེམས་དམིགས་པའི་སྟེང་དུ་གནས་པའི་ཐབས་དགུ་
ལས་དང་པོ་བཞི་པོ་རྣམས་ཀྱིས་དམིགས་པའི་ཐོག་ཏུ་འཇོག་སྟངས་གསུངས་པ་དང། དེ་ནས་གསུམ་
གྱིས་དེ་ལྟར་རང་གི་སེམས་དམིགས་པ་ལ་རྩེ་གཅིག་ཏུ་གནས་ཐབས་བྱེད་སྐབས་འགལ་རྐྱེན་བྱུང་
བ་སེལ་སྟངས་གསུངས་པ་དང། སེམས་གནས་ཐབས་བརྒྱད་པ་དང་དགུ་པ་གཉིས་པོ་ཏིང་ངེ་འཛིན་
ནམ་སྒོམ་བྱེད་པའི་གྲུབ་འབྲས་རེད།
དེ་ཡང་བརྒྱད་པ་རྩེ་གཅིག་ཏུ་བྱེད་ཟེར་བ་ནི། སྒྲིམས་ན་དུས་ཡུན་ཇི་ཙམ་སྒོམ་ནའང་རང་
སེམས་དམིགས་པའི་སྟེང་དུ་རྩེ་གཅིག་ཏུ་གནས་པ་དང་། དགུ་པ་མངོན་པར་འཇོག་པར་བྱེད་ཅེས་
པ་ནི། དེ་ལྟར་དུ་གོམས་པས་ནམ་ཞིག་ཟ་མ་ཟོས་པ་དང། འགྲོ་བ་དང། འདུག་པ་སོགས་ག་རེ་
བྱེད་ཀྱང་རྩོལ་བ་མ་བྱས་ནའང་སེམས་གནས་པ་དེ་ལ་ཟེར་བ་རེད། སྤྱིར་སེམས་ལ་འདོད་ཁམས་
དང༌། གཟུགས་ཁམས་དང། གཟུགས་མེད་ཁམས་ཀྱི་སེམས་ཏེ་གསུམ་དུ་དབྱེ་རྒྱུ་ཡོད་རེད། གོང་
གི་གནས་ཐབས་དགུ་པའི་སེམས་ཀྱི་གནས་ཆ་དེ་ནི་འདོད་སེམས་རྩེ་གཅིག་པ་ཟེར་བ་དེ་རེད། 
དེ་ནི་བསམ་གཏན་དང་གཟུགས་མེད་ཀྱི་ཏིང་ངེ་འཛིན་ནམ་སྒོམ་མཚན་ཉིད་པ་མ་རེད་གསུངས་པ་
རེད། ད་དུང་སྒོམ་སྡོད་དུས་ཕན་ཐོགས་ཆེན་པོ་ཡོད་རེད། ཤིན་སྦྱངས་ཟེར་བ་དེ་སྐྱེ་ཡི་ཡོད་རེད།
ཤིན་སྦྱངས་སྐྱེས་ཡོང་དུས་ཞི་གནས་མཚན་ཉིད་པ་ཆགས་པ་རེད། དེ་གཟུགས་ཁམས་ཀྱིས་བསྡུས་
པའི་སེམས་རེད། ཀུན་མཁྱེན་གྱིས་འདོད་སེམས་རྩེ་གཅིག་པ་དེ་ལ་ཡང་ཤིན་སྦྱངས་ཡོད་དགོས་
ཀྱི་རེད་གསུངས་པ་རེད། ཡིན་ནའང་འདོད་ཁམས་ཀྱི་སེམས་དེ་ལ་ཞི་གནས་ཆེན་པོ་ཡོད་མ་རེད།

ཤིན་སྦྱངས་ཆེན་པོ་ཐོབ་ན་ཞི་གནས་ཡིན་ཟེར་མདོ་ལས་གསུངས་པ་རེད། དེ་ནས་ཞི་གནས་དེའི་
ཐོག་ཏུ་ལྷག་མཐོང་སྒོམ་དགོས་ཀྱི་ཡོད་རེད། ཞི་གནས་ནི་ཧིན་དྷུ་ལ་ཡང་ཡོད་རེད། དེར་བརྟེན་
ནང་པ་དང་ཐུན་མོང་བའི་ཉམས་ལེན་རེད། ཞི་གནས་དེའི་ཐོག་ཏུ་འཇིག་རྟེན་པའི་ལམ་དུ་བཤད་
པའི་ཤེས་རབ་ཞི་རགས་ཀྱི་རྣམ་པ་ཅན་ཟེར་མཁན་གཅིག་ཡོད།
དེ་ལ་ས་དགུ་ཡོད་རེད། གཟུགས་ཁམས་ལ་བཞི། གཟུགས་མེད་ཁམས་ལ་བཞི། འདོད་
ཁམས་ལ་གཅིག དེས་ཞི་གནས་ཀྱི་རྟེན་ལ་གོང་མ་ཐམས་ཅད་ལེགས་པ་ཡིན། འོག་མ་ཐམས་
ཅད་སྡུག་པ་ཡིན་བསམས་ཏེ་སྒོམ་པས་སྲིད་རྩེ་མ་གཏོགས་པའི་ཁམས་གསུམ་གྱི་ཉོན་མོངས་
རགས་པ་རྣམས་སྤོང་ཐུབ་པར་གསུང་གི་ཡོད་རེད། ཞི་གནས་སྒོམ་པའི་སྐབས་སུ་ཡིད་བྱེད་དྲུག་
ཟེར་མཁན་གཅིག་སྒོམ་གྱི་ཡོད་རེད། དེ་སྒོམ་དུས་འོག་མ་འོག་མའི་ཉོན་མོངས་པ་སྤོངཞིང་གོང་
མ་གོང་མའི་དངོས་གཞི་དེ་ཚོ་ཐོབ་ཡོང་གི་ཡོད་རེད། ཞི་གནས་ཀྱི་ཐོག་ཏུ་བདག་མེད་རྟོགས་པའི་
ལྷག་མཐོང་བསྒོམས་པ་ཡིན་ན་ཐེག་པ་གསུམ་ཀའི་འབྲས་བུ་དགྲ་བཅོམ་པ་དང་སངས་རྒྱས་ཐོབ་
ཡོང་གི་ཡོད་རེད། །
བསམ་གཏན་སྒོམ་དུས་དང་པོ་དུས་ཚོད་ཐུང་ཐུང་བསྒོམ་དགོས་ཀྱི་ཡོད་རེད། རིང་དྲགས་
ཏེ་སྒོམ་ཡག་པོ་མ་བྱུང་ན་སྒོམ་ལ་འཁོན་ཞུགས་པའམ་ཞེ་འགྲས་ཏེ་སྒོམ་རྒྱག་འདོད་མེད་མཁན་
འགྱུར་འགྲོ་གི་ཡོད་རེད། དེས་ན་དང་པོ་ཕལ་ཆེར་སྐར་མ་ལྔ་ཙམ་བསྒོམ་རྒྱུ་ཡིན་པ་རེད། ཐུན་
ཐུང་ཐུང་བྱས་ཏེ་ཐུན་གྲངས་མང་ཙམ་བསྒོམས། རིམ་པས་རིང་དུ་གཏོང་དགོས་རྒྱུ་ཡིན་པ་རེད། སྣང་
གསུམ་གྱི་ནང་དུ་རང་གི་སེམས་ལ་ཞི་གནས་བཟོ་བའམ་སྒོམ་སྡོད་དུས་ཉམས་ལྔ་འཆར་གྱི་རེད་
གསུངས་པ་རེད། སྒོམ་འདུག་དུས་དང་པོ་རྣམ་རྟོག་ངོས་བཟུང་གི་ཉམས་ཞེས་པ་སྒོམ་དུས་རྣམ་
རྟོག་མང་པོ་སྐྱེ་ཡི་ཡོད་པ་མཐོང་གི་ཡོད་རེད། དེ་ཡང་སྒོམ་གྱི་ཉམས་གཅིག་རེད། སྔོན་མ་སྒོམ་མ་
བརྒྱབས་པའི་སྐབས་སུའང་སྐྱེ་ཡི་ཡོད་རེད་དེ་ད་ལྟ་བཞིན་དུ་མ་རྟོགས་པ་རེད། གཉིས་པ་རྣམ་རྟོག་
སྐྱེས་ནའང་སེམས་ཤུགས་མ་ཆགས་པར་མུ་འཐུད་དེ་སྒོམ་འདུག་དུས་མཚམས་རེར་སེམས་དམིགས་

པའི་ཐོག་ཏུ་ཅུང་ཙམ་གནས། ཡང་རྣམ་རྟོག་འཕྲོ་འགྲོ་ཡི་ཡོད་རེད། དེ་ལ་སྒོམ་གྱི་ཉམས་གཉིས་
པ་རྣམ་རྟོག་ངལ་གསོའི་ཉམས་ཟེར་གྱི་རེད་གསུངས་པ་རེད། གསུམ་པ་ད་དུང་ཡང་མུ་འཐུད་དེ་
ཐུན་བཅད་དེ་སྒོམ་སྡོད་པས་རང་གི་སེམས་སྔ་མ་ལས་དམིགས་པའི་སྟེང་དུ་ཡུན་རིང་ཙམ་གནས་
ཤིང་ཡང་རྣམ་རྟོག་སྐྱེ་བའི་གནས་སྐབས་དེ་ལ་རྣམ་རྟོག་ཐང་ཆད་ཀྱི་ཉམས་ཟེར་གྱི་ཡོད་པ་རེད།
བཞི་པ་རྣམ་རྟོག་འདུ་བྱེད་པའམ་རླབས་བཅོས་ཀྱི་ཉམས་ནི་རྩོལ་བ་བྱས་ན་སྐབས་རེས་
རྣམ་རྟོག་རེ་ཙམ་བྱུང་ཡང་དེ་མ་ཐག་ཞི་ནས་སེམས་དམིགས་པའི་སྟེང་དུ་རྒྱུན་རིང་དུ་གནས་པ་ལ་
ཟེར། །
ལྔ ་པ་རྣམ་རྟོག་ཞི་བའི་ཉམས་ཞེས་པ་སླར་ཡང་སྔར་གྱི་རྒྱུན་དེ་ཉིད་ལ་སེམས་བཞག་པས་
ནམ་ཞིག་རྣམ་རྟོག་གི་འཕྲོ་འདུ་ཐམས་ཅད་ཞི་ནས་འབད་རྩོལ་མི་བྱེད་ཀྱང་སེམས་དམིགས་པའི་
སྟེང་དུ་གསལ་ལེར་གནས་པ་ལ་ཟེར། འདི་ཁ་སང་སེམས་གནས་ཐབས་དགུ་བཤད་པའི་སྐབས་
ཀྱི་བརྒྱད་པ་དང་དགུ་པ་གཉིས་དང་གཅིག་པ་ཡིན་པ་རེད། །
ཕར་ཕྱིན་དྲུག་གི་ནང་གི་ཤེས་རབ་ཀྱི་སྐོར་ཞུ་རྒྱུ་ཡིན། ཤེས་རབ་ཀྱི་ངོ་བོ་ནི་གནས་ལུགས་
རྟོགས་པའི་བློ་རེད་གསུངས་པ་རེད། སེམས་བསྐྱེད་ལ་སོགས་པས་ཟིན་པར་བྱས་ནས་ཐེག་ཆེན་
སངས་རྒྱས་ཐོབ་པའི་རྒྱུར་གྱུར་པའི་ཤེས་རབ་ཆགས་པ་ཡིན་ན་ཤེས་རབ་ཀྱི་ཕ་རོལ་ཏུ་ཕྱིན་པ་ཞུ་
གི་ཡོད་པ་རེད། ཤེས་རབ་ཀྱི་མི་མཐུན་པའི་ཕྱོགས་ནི་ང་རང་ཚོའི་སེམས་ཀྱི་ཆོས་ཀྱི་གནས་ལུགས་
མི་ཤེས་པའི་མ་རིག་པའམ་རྨོངས་པ་རེད། ཤེས་རབ་མེད་པའི་ཉེས་པའམ་སྐྱོན་ནི། ང་རང་ཚོའི་
མིའི་འཇིག་རྟེན་ན་ཤེས་རབ་མེད་ན་སྐྱོན་མཐོང་ཞིང་ཡོད་ན་དགེ་མཚན་ནམ་ཕན་ཡོན་ཆེན་པོ་
ཡོད་པ་མཐོངསྟེ། སློབ་སྦྱོང་རྒྱུན་རིང་པོ་བྱེད་ཀྱི་ཡོད་པ་རེད། མི་ཚེའི་ནང་གི་དུས་ཚོད་བརྒྱ་ཆ་གང་
འཚམས་ཤིག་སློབ་སྦྱོང་ལ་གཏོང་གི་ཡོད་རེད། སློབ་སྦྱོང་མེད་ན་མི་ཚེའི་རིང་གི་བདེ་བ་སྒྲུབ་པ་
དང་སྡུག་བསྔལ་སེལ་བའི་ལས་དོན་རྣམས་བྱེད་ཤེས་ཀྱི་མ་རེད། ལས་ཀ་བྱེད་སྟངས་མ་ཤེས་ན་
གྲུབ་འབྲས་འཐོན་རྒྱུ་ཡོད་མ་རེད། དེ་སྔ་ཆོས་ཀྱི་ཉམས་ལེན་ལ་གོམས་ཆ་རྩ་བ་ནས་མེད་པ་ཡིན་

དུས་ཆོས་ལ་སློབ་སྦྱོང་མ་བྱས་ན་ཤེས་ཐབས་ཡོད་མ་རེད། ཁྱད་པར་དུ་ཤེས་རབ་ཀྱི་གཙོ་བོ་བདག་
མེད་རྟོགས་པའི་ཤེས་རབ་རེད། བདག་མེད་རྟོགས་པའི་ཤེས་རབ་མེད་ན་བདག་འཛིན་དང་ཉོན་
མོངས་པ་རྣམས་རྩ་བ་ནས་སྤོང་བའི་གཉེན་པོ་གཞན་དག་ཡོད་མ་རེད། དེའི་ཕྱིར་འཁོར་བ་སྤོང་
ཐུབ་ཀྱི་ཡོད་མ་རེད་ལ། ཐར་པའང་ཐོབ་མི་ཐུབ། སངས་རྒྱས་ཡང་མི་ཐོབ། ཐར་པ་ཐོབ་པའི་ལམ་
ནི་ཚུལ་ཁྲིམས་དང་ཐོས་བསམ་སྒོམ་གསུམ་གྱི་ལས་ཀ་རྣམས་རིམ་པ་བྱས་ཏེ་འགྲོ་དགོས་ཀྱི་ཡོད་
རེད། དེས་ན་ཆོས་ལ་ངེས་པར་སློབ་སྦྱོང་བྱེད་དགོས་ཀྱི་ཡོད་རེད། སློབ་སྦྱོང་བྱེད་དགོས་ཟེར་བ་དེ།
རྒྱ་ཆེན་པོ་སློབ་སྦྱོང་མ་བྱས་ནའང་འགྲིགས་ཀྱི་རེད།
་རྒྱ་ཆེ་དྲགས་ནའང་སྐྱོན་བྱེད་ཀྱི་རེད་ཅེས་སློབ་དཔོན་སངས་རྒྱས་གསང་བས་གསུངས་པ་
རེད། ཐོས་པ་ཉུང་ནའང་སྐྱོན་བྱེད་ཀྱི་འདུག །མང་ནའང་སྐྱོན་བྱེད་ཀྱི་འདུག་གསུངས་པ་རེད། སངས་
རྒྱས་ནི་སྤངས་རྟོགས་ཕུན་སུམ་ཚོགས་པ་རེད། སྐྱོན་སྤོང་བ་དེ་ཤེས་རབ་ཀྱིས་བྱེད་ཀྱི་ཡོད་རེད།
ཡོན་ཏན་དེ་ཚོ་སྦྱིན་པ་ལ་སོགས་པ་ཐབས་ཀྱིས་བསྒྲུབ་དགོས་ཀྱི་ཡོད་རེད། ཤེས་རབ་ལ་ཡང་གྲོགས་
པོའམ་རོགས་པ་ཐབས་རྣམས་དགོས་ཀྱི་ཡོད་རེད། ཐོབས་དེ་ཚོ་ལའང་ཤེས་རབ་གྲོགས་སུ་དགོས་ཀྱི་
ཡོད་རེད། ཁྱད་པར་དུ་ཕ་རོལ་ཏུ་ཕྱིན་པ་དྲུག་པོ་དེ་ཕྱི་མ་ཕྱི་མ་ཡག་ག་ཡོད་རེད། ཕ་རོལ་ཏུ་ཕྱིན་
པ་སྔ་རྗེས་ཀྱི་ཁྱད་པར་རྒྱ་མཚོ་ཆེན་པོའི་ཆུ་དང༌། བ་གླང་གི་རྨིག་རྗེས་ཀྱི་ཆུ་ལྟ་བུའི་ཁྱད་པར་ཡོད་
གསུངས་པ་རེད། ཤེས་རབ་ནི་རྗེས་མ་ཡིན་པས་ཕར་ཕྱིན་དྲུག་གི་ནང་ནས་ལེགས་ཤོས་རེད། ཡིན་
ནའང་སངས་རྒྱས་ཐོབ་པ་ལ་ཤེས་རབ་རྐྱང་པས་འགྲིགས་ཀྱི་མ་རེད། ཐབས་དང་བཅས་པ་གཉིས་
ཀ་མཐའ་གཅིག་ཏུ་དགོས་ཀྱི་ཡོད་རེད། ། 
ཞི་བ་ལྷས་ཕ་རོལ་ཏུ་ཕྱིན་པ་དང་པོ་ལྔ་ཆར་ལྷག་མཐོང་གི་རྒྱུ་དང་། ཁྱད་པར་དུ་བསམ་གཏན་
རེད། ལྷག་མཐོང་གི་དམིགས་བསལ་གྱི་རྒྱུ་ནི་མང་དུ་ཐོས་པ་ཡིན་གསུངས་པས་ཐོས་པ་མང་པོ་
བྱེད་དགོས་ཀྱི་ཡོད་རེད། ལྷག་མཐོང་སྒོམ་སྟངས་ལ་གང་ཟག་གི་བདག་མེད་དང། ཆོས་ཀྱི་བདག་
མེད་སྒོམ་པ་སྟེ་གཉིས་ཡོད་རེད་གསུངས་པ་རེད། ཡིན་ནའང་འདི་པའི་ལུགས་ལ་མཉམ་བཞག་

ལ་སྣང་བ་སེམས་སུ་སྒྲུབ། སེམས་སྒྱུ་མར་སྒྲུབ། སྒྱུ་མ་རང་བཞིན་མེད་པར་སྒྲུབ་པ་སོགས་ཀྱི་སྒོ་
ནས་སྒོམ་གྱི་ཡོད་རེད། རྗེས་ཐོབ་ཏུ་སྒྱུ་མ་ལྟ་བུ་སྒོམ་གྱི་ཡོད་རེད་གསུངས། བདག་མེད་དམ་སྟོང་
པ་ཉིད་ནི་གོ་ཁག་པོ། སྒོམ་དུས་གོལ་ས་དང་ནོར་ས་མང་པོ་ཡོད་མཁན་གཅིག་རེད། ཡི་གེའི་ཐོག་
ནས་ཀྱང་གསལ་པོ་ཤེས་ཐུབ་ཀྱི་ཡོད་མ་རེད། གང་ལྟར་སྟོང་ཉིད་སྐོར་མང་པོ་བཤད་ཀྱི་མིན་གསུངས་
པ་རེད། འཕྲལ་དུ་ཕན་ཐོགས་པ་གཅིག་ལ་དཔེར་ན་དགེ་བ་སྒྲུབ་དུས་ང་དགེ་བ་སྒྲུབ་མཁན་ཡིན།
ངས་བྱེད་པའི་བྱ་བ་འདི་དགེ་བ་རེད་བསམ་པའི་བདེན་ཞེན་མེད་པ། མི་བདེན་པ་སྒྱུ་མ་ལྟ་བུ་ཡིན་
བསམ་པ་གཅིག་བྱས་ན་ཕན་ཐོགས་ཡོད་རེད་གསུངས་པ་རེད། སྟོང་པ་ཉིད་བཤད་པ་ལ་ཉེན་ཁ་
ཡོད་རེད། ཅིའི་ཕྱིར་ཞེ་ན། མི་གསར་པ་གཅིག་ལ་སྟོང་པ་ཉིད་རེད་ཟེར་ལབ་པ་ཡིན་ན། ཚང་མ་
ཡོད་ཡོད་པ་ལ་མེད་ཟེར་བ་སྨོན་པའི་སྐད་ཆ་རེད་བསམས་ཏེ་སྟོང་ཉིད་ལ་མོས་པ་མ་བྱས་ནས་
ཉེས་པ་ཆེན་པོ་གསོག་གི་ཡོད་རེད་ལ། དེས་མི་ཚེ་ཆོས་ལ་མོས་པ་མེད་མཁན། ཆོས་བྱེད་མི་ཐུབ་
མཁན་ཞིག་ཆགས་པའི་ཉེན་ཁ་ཡོད་རེད། ཡང་ཁ་ཤས་ལ་སྟོང་པ་ཉིད་རེད་ཟེར་དུས། ལས་རྒྱུ་
འབྲས་མེད་བསམས་ཏེ་ཆད་ལྟ་དང། ལོག་ལྟ་སྐྱེ་བའི་ཉེན་ཁ་ཡང་ཡོད་རེད། བཤད་མཁན་གྱིས་
ཀྱང་དང་པོ་ལས་རྒྱུ་འབྲས་ལྟ་བུ་གང་འཚམས་སྔོན་ལ་བཤད་དགོས་ཀྱི་ཡོད་རེད། དེ་འདྲ་མ་བྱས་
པར་ཐད་ཀར་སྟོང་པ་ཉིད་བཤད་པ་ཡིན་ན་བྱང་ཆུབ་སེམས་དཔའི་སྡོམ་པའི་རྩ་ལྟུང་རེད། སྡོམ་པ་
ཉམས་ནས་དམྱལ་བ་ལ་སྐྱེ་འགྲོ་གི་རེད་གསུངས་པ་རེད།
བདག་མེད་གཉིས་བསྒོམ་ཚུལ་མདོར་བསྟན་པ།བདག་མེད་དམ་སྟོང་ཉིད་སྒོམ་ཚུལ་
གཉིས་ཡོད་རེད་གསུངས་པ་རེད། གཉིས་པ་དེ་དཔེ་ཆ་སྦྱངས་མ་མྱོང་བ་གཅིག་ལ་བརྡ་སྤྲོད་བྱེད་
པ་རེད། འདིར་སྒོམ་ཚུལ་གཉིས་ཀ་བསྡུས་ཏེ་ཞུ་རྒྱུ་ཡིན། སྤྱིར་བདག་མེད་སྒོམ་ཚུལ་ལ། བདག་
མེད་གཉིས་ཅིག་ཅར་དུ་བསྒོམ་པ་དང། རིམ་གྱིས་བསྒོམ་པ་སྟེ་གཉིས་ཡོད། རིམ་གྱིས་སྒོམ་པ་ལ་
ཡང་སྣང་བ་སེམས་སུ་བསྒྲུབས་པའམ་བྱས་ནས་སྒོམ་ཚུལ་དང༌། མ་བྱས་ནས་སྒོམ་ཚུལ་སོགས་མང་
པོ་ཡོད་ས་རེད། དེའི་ནང་ནས་སྣང་བ་སེམས་སུ་མ་བྱས་ནས་སྒོམ་ཚུལ་ཞུ་རྒྱུ་ཡིན། དེ་ལ་བདེན་པ་

གཉིས་ཀྱི་དོན་དག་ཤེས་དགོས་པ་གལ་ཆེན་པོ་རེད། བདེན་པ་གཉིས་ཟེར་དུས་གཅིག་བརྫུན་པ་
་དང་གཅིག་བདེན་པ་རེད་ཟེར་གྱི་ཡོད་རེད། ཀུན་རྫོབ་ནི་ངེད་ཚོའི་བློའི་ཡུལ་དུ་གྱུར་པ་ཚང་མ་
རེད། དོན་དམ་ནི་ངེད་ཚོའི་བློ་ཡི་ཡུལ་ལས་བརྒལ་སོང་བ། རིགས་པས་དཔྱད་ན་ཧ་ལམ་ཤེས་
ཐུབ་མཁན། དངོས་སུ་མཐོང་མཁན་ནི་འཕགས་པ་ཡིན་པས། འཕགས་པ་རྣམས་ཀྱི་གཟིགས་བྱ་
ལ་དོན་དམ་པའི་བདེན་པ་ཟེར་གྱི་རེད། ཤེར་ཕྱིན་གྱི་མདོ་རྣམས་སུ་ཆོས་ཐམས་ཅད་སྟོང་པ་ཉིད་
ཅེས་གསུངས་པ་ནི་གནས་སྐབས་ཐམས་ཅད་དུ་གསུངས་ཀྱི་ཡོད་མ་རེད། དོན་དམ་པ་ན་སྟོང་པ་
ཉིད་ཡིན་པས་ཆོས་རྣམས་མེད་གསུངས་ཀྱི་ཡོད་རེད། དེར་བརྟེན་ཀུན་རྫོབ་ཏུ་ཐམས་ཅད་ཡོད།
དོན་དམ་པ་ན་མེད་གསུངས་རྒྱུ་རེད།
བདག་མེད་གཉིས་བསྒོམ་ཚུལ་རྒྱས་པར་བསྟན་པ།གང་ཟག་གི་བདག་མེད་ཅེས་པའི་ཚིག་
ཟུར་གྱི་གང་ཟག་ནི་སེམས་ཅན་ལ་ཟེར་གྱི་ཡོད་རེད། དཔེར་ན་ང། ཁྱོད། ཁོ་ཟེར་བ་དེ་ཚོ་རེད། །
ཆོས་ཀྱི་བདག་མེད་ཅེས་པའི་ཆོས་ནི་ཕྱིའི་ཁོར་ཡུག་གི་རི་དང་མཚོ་དང་། ཁང་པ་ལྟ་བུ། ཟ་མ་ལྟ་བུ།
གོས་ལྟ་བུ་དེ་ཚོ་དང། སེམས་ཅན་གྱི་མིག་དང་རྣ་བ་ལ་སོགས་པ་ལའང་ཟེར་གྱི་ཡོད་རེད། གང་
ཟག་གི་བདག་ཟེར་ན་སེམས་ཅན་བདེན་པ་དང་། ཆོས་ཀྱི་བདག་ཟེར་ན་ཆོས་བདེན་པ་ལ་ཟེར་གྱི་
ཡོད་རེད། གང་ཟག་གི་བདག་མེད་ཟེར་ན་གང་ཟག་བདེན་པ་མེད་པ་དང་། གང་ཟག་གི་བདག་
གིས་སྟོང་པའི་སྟོང་པ་ཉིད་ལ་ཟེར། ཆོས་ཀྱི་བདག་མེད་ཟེར་ན་ཆོས་བདེན་པ་མེད་པའམ་ཆོས་ཀྱི་
བདག་གིས་སྟོང་པའི་སྟོང་པ་ཉིད་ལ་ཟེར་གྱི་ཡོད་རེད། གང་ཟག་ནི་ཁམས་དྲུག་ལ་བརྟེན་ནས་ང་
ཞེས་སེམས་ཀྱིས་འཛིན་གྱི་ཡོད་རེད། ཁམས་དྲུག་ནི་དཔེར་ན་སེམས་ཅན་གྱི་ལུས་པོའི་ཤ་དང།
རུས་པ་ལྟ་བུ་དེ་ཚོ་ལ་སའི་ཁམས་ཟེར་གྱི་ཡོད་རེད། ཁྲག་དང་ཆུ་སེར་གཅིན་པ་ལྟ་བུ་དེ་ཚོ་ལ་ཆུ་
ཡི་ཁམས་དང་། དྲོད་ལ་མེ་ཡི་ཁམས་དང་། དབུགས་ལ་རླུང་གི་ཁམས་དང། སྣ་བུག་ལྟ་བུའི་ཁོང་
སྟོང་དེ་ཚོ་ལ་ནམ་མཁའི་ཁམས་དང། སེམས་ལ་རྣམ་པར་ཤེས་པའི་ཁམས་གསུངས་ཀྱི་ཡོད་རེད།
དེ་ཚོ་ངོ་འཕྲོད་ནས་ང་དང་བདག་ཅེས་ང་ཚོས་འཛིན་པ་ནང་བཞིན་ཁམས་དྲུག་གི་སྟེང་ལ་ཡོད་

མེད་འཚོལ་དགོས་ཀྱི་ཡོད་རེད། །
ཁམས་དྲུག་གི་ནང་གི་སོ་བདག་རེད་དམ་མ་རེད་ཅེས་འཚོལ་དགོས་ཀྱི་ཡོད་རེད། དེ་འདྲ་
བྱས་ཏེ་བཙལ་ན་སོ་དང་བདག་གཉིས་མཐུན་པའམ་འགྲིགས་ཀྱི་མི་འདུག །བདག་ཅེས་འཛིན་དུས་
ང་རང་གཅིག་པུ་ཡིན་བསམ་གྱི་ཡོད་པས་གཅིག་ཡིན་དགོས་ཀྱི་ཡོད་རེད། རྟག་པར་སྡོད་ངེས་པ་
ཡིན་བསམ་གྱི་ཡོད་པས་རྟག་པ་ཞིག་ཡིན་དགོས་པ་དང་། བདག་ཟེར་མཁན་དེ་སོ་སོའི་ལུས་པོ་
ལ་སོགས་པ་ལ་དབང་བསྒྱུར་བྱེད་མཁན་ཞིག་ཡིན་བསམ་གྱི་ཡོད་པས་རང་དབང་ཅན་ཞིག་ཡིན་
དགོས་པས་སོ་དང་རྩ་བ་ནས་མཐུན་གྱི་ཡོད་མ་རེད། གང་ཡིན་ཞེ་ན། སོ་ལ་མང་པོ་ཡོད་པས་བདག་
གི་མཚན་ཉིད་གཅིག་ཅེས་པ་དེ་ཡོད་མ་རེད། སོ་རེ་རེ་ལ་བདག་རེ་རེ་ཡོད་ན་སེམས་ཅན་གཅིག་
ལ་བདག་མང་པོ་ཆགས་འགྲོ་གི་ཡོད་རེད། སྒྲ་ནི་དེ་ལས་མང་བ་ཡོད་རེད། རྣམ་ཤེས་ལ་སོགས་
པའི་ཁམས་གཞན་དག་ཀྱང་དེ་དང་གཅིག་མཚུངས་དུ་མ་དང་མི་རྟག་པ་ལ་སོགས་པ་རེད། དེས་
ན་བདག་དང་རྩ་བ་ནས་མཐུན་པའམ་འགྲིགས་ཀྱི་ཡོད་མ་རེད། དེ་འདྲ་བྱས་ཏེ་བསམ་བློ་བཏང་
རྗེས་བདག་མེད་པ་རེད་འདུག་བསམ་པ་དེ་ཡི་ཐོག་སྒོམ་དགོས་ཀྱི་ཡོད་རེད། ་
སྒོམ་ཚུལ་ནི་གོང་དུ་ཞི་གནས་སྒོམ་ཚུལ་བཤད་པ་དང་གཅིག་པ་ཞི་གནས་ཀྱི་དམིགས་པ་
མེ་ཏོག་གི་ཐོག་ཏུ་སེམས་བཞག་སྟེ་དེ་ཉིད་ལྷག་མཐོང་གིའང་དམིགས་པར་བྱེད། དེའི་ཐོག་ཏུ་རྣམ་
པ་བདག་མེད་པ་ཡིན་བསམ་པ་དེའི་ཐོག་ལ་བཞག་སྟེ་སྒོམ་དགོས་ཀྱི་ཡོད་རེད། བདག་མེད་པ་དེ་
ཞི་གནས་ཀྱི་སྟེང་དུ་སྒོམ་དུས་ཞི་ལྷག་ཟུང་སྦྲེལ་ཟེར་གྱི་ཡོད་རེད། དཔེར་ན་ལྷག་མཐོང་གིས་གནས་
ལུགས་རྟོགས་པ་ཡིན་དུས་མར་མེ་འདྲ་པོ། ཞི་གནས་ཀྱིས་སེམས་བརྟན་པོ་བྱེད་ཀྱི་ཡོད་པས་མར་
མེའི་རླུང་ཡོལ་འདྲ་པོ་རེད། རླུང་མེད་པའི་མར་མེ་འདྲ་པོ་གཅིག་བྱུང་ན་དེ་ལ་ཞི་ལྷག་ཟུང་སྦྲེལ་
ཟེར་གྱི་ཡོད་རེད། ཁ་ཤས་ཀྱིས་ཞི་གནས་ནི་མི་གཡོ་བ་དམིགས་པ་གཅིག་གི་ཐོག་ཏུ་སྡོད་པའི་ཆ་
དང༌། ལྷག་མཐོང་ནི་གང་ཟག་གི་བདག་མེད་ལྟ་བུ་སྒོམ་དུས་གང་ཟག་དེ་བདེན་པ་མེད་སྟངས་ཀྱི་
རྒྱུ་མཚན་རྣམས་ལ་བསམ་བློ་གཏོང་ཞིང་དཔྱད་པ་བྱེད་པའི་ཆ་ལ་ཟེར་གྱི་རེད་གསུངས་པ་རེད། དཔྱད་

པ་མང་པོ་བྱས་ཏེ་བདག་མེད་པ་ལྟ་བུའི་སྟེང་དུ་སེམས་བཞག་ཡོང་ན་སེམས་འཇོག་པའི་ཆ་དེ་ཞི་
གནས་རེད་མ་གཏོགས་དེ་ནི་ལྷག་མཐོང་མ་རེད་གསུངས་པ་རེད། ་
གཞན་དག་གིས་གསུངས་ན་དེ་འདྲ་མ་རེད། ལྷག་མཐོང་ལ་ཡང་མདོ་ཡི་ནང་སོ་སོར་རྟོག་
པའི་ལྷག་མཐོང་དང། མི་གཡོ་བའི་ལྷག་མཐོང་སྟེ་གཉིས་ཡོད་གསུངས། དེས་ན་ལྷག་མཐོང་ལ་
དཔྱད་པ་བྱེད་མི་བྱེད་གཉིས་དགོས་གསུངས་པ་རེད། དཔྱད་པ་བྱེད་མཁན་དེ་ལྷག་མཐོང་གི་སྦྱོར་
བ་དང། ཡང་ན་རྗེས་ཐོབ་རེད། སྟོང་པ་ཉིད་ཀྱི་སྟེང་དུ་མི་རྟོག་པ་བྱས་ཏེ་མི་གཡོ་བར་འཇོག་པ་ནི་
ལྷག་མཐོང་གི་དངོས་གཞི་དང་མཉམ་བཞག་རེད་གསུངས་པ་རེད། ཡང་གང་ཟག་གི་བདག་མེད་
སྒོམ་སྟངས་གཅིག་ལ་ཕུང་པོ་ལྔ་ཤེས་དགོས་ཀྱི་ཡོད་རེད། ང་རང་ཚོ་ལ་གཟུགས་ཀྱི་ཕུང་པོ་ལ་སོགས་
པ་ཕུང་པོ་ལྔ་ཡོད་རེད། གཟུགས་ཀྱི་ཕུང་པོ་ཟེར་ན་ང་ཚོའི་མིག །རྣ་བ། སྣ། ལྕེ་དང་ལུས་བཅས་
ཡུལ་ཅན་ལྔ་དང། གཟུགས། སྒྲ། དྲི། རོ། རེག་བྱ་བཅས་ཡུལ་ལྔ། དེ་མ་ཡིན་པ་གཅིག་དང་བཅུ་
གཅིག་ཡོད་གསུངས་པ་རེད། མིག་དང་རྣ་བ་ཞེས་པ་དེ་ཚོ་ང་ཚོའི་མིག་གིས་ཕར་མཐོང་རྒྱུའི་ཁྲ་
རིལ་རིལ་དེ་ཚོ་ལ་ཟེར་གྱི་ཡོད་མ་རེད། དེ་ཡུལ་གྱི་ཆ་རེད། དེའི་ནང་ལོག་ལ་རྣམ་ཤེས་སྐྱེ་བའི་
ནུས་པ་ཡོད་པ་ལ་ཟེར་བ་རེད། དེ་ལ་དབང་པོའང་ཟེར་གྱི་ཡོད་རེད། །
ཚོར་བའི་ཕུང་པོ་ནི། ངེད་ཚོས་མྱོང་བའི་བདེ་བ་དང་སྡུག་བསྔལ་ལ་སོགས་པ་དེ་ཚོ་རེད། འདུ་
ཤེས་ཀྱི་ཕུང་པོ་ནི། ཆོས་རྣམས་ཐམས་ཅད་ལ་ཐུན་མོང་མ་ཡིན་པའི་ཁྱད་ཆོས་རེ་ཡོད་པ་འཛིན་
་མཁན་གྱི་སེམས་བྱུང་གཅིག་ལ་ཟེར་གྱི་ཡོད་རེད། འདུ་བྱེད་ཀྱི་ཕུང་པོ་ལ་མཚུངས་ལྡན་འདུ་བྱེད་
ཟེར་མཁན་གཅིག་ཡོད་རེད། དེ་ནི་ང་རང་ཚོའི་སེམས་ལ་སྐྱེ་བའི་འདོད་ཆགས་དང་དད་པ་ལ་སོགས་
པའི་སེམས་བྱུང་བཞི་བཅུ་ཞེ་དགུའམ་ལྔ་བཅུ་ང་གཅིག་ལ་ཟེར་གྱི་ཡོད་རེད། ལྡན་མིན་འདུ་བྱེད་ནི།
དཔེར་ན་མིང་ཚིག་དང་། དུས་འདས་མ་འོངས་ལྟ་བུ་ལ་གསུངས་པ་རེད། རྣམ་ཤེས་ཀྱི་ཕུང་པོ་
ཟེར་ན་སེམས་ལ་གསུངས་པ་རེད། སོ་སོའི་ཕུང་པོ་ལྔ་ལ་བརྟེན་ནས་བདག་ཏུ་འཛིན་གྱི་ཡོད་རེད།
ཡིན་ནའང་ང་ཚོས་འཛིན་པ་ནང་བཞིན་སོ་སོའི་ཕུང་པོ་དང་བདག་འཛིན་གྱི་ཡུལ་གྱི་བདག་གཉིས་

པོ་དེ་དག་ཡང་ན་གཅིག་ཡིན་དགོས་ཀྱི་ཡོད་རེད། ཡང་ན་ཐ་དད་ཡིན་དགོས་ཀྱི་ཡོད་རེད། དེ་འདྲ་
བྱས་ནས་དཔྱད་པ་བཏང་ནས་བལྟས་ན་དང་པོ་དེ་གཉིས་ཀྱི་མཚན་ཉིད་འགྲིགས་ཀྱི་ཡོད་མ་རེད།
གང་ཡིན་ཞེ་ན། ཕུང་པོ་མང་པོ་དང་མི་རྟག་པ་ལ་སོགས་རེད། བདག་ནི་གཅིག་མ་གཏོགས་ཡོང་
ཤེས་ཀྱི་མ་རེད། ཕུང་པོ་དང་བདག་གཉིས་ཐ་དད་ཡིན་ཟེར་ན་ཡང་འགྲིགས་ཀྱི་མ་རེད། རང་གི་
ཕུང་པོ་དེ་ལ་ང་ཡིན་བསམ་གྱི་ཡོད་རེད་མ་གཏོགས་ཕྱི་ལོག་གི་ཁང་པ་དང་། ཤིང་ལ་སོགས་པ་
རྣམས་ལ་ང་ཡིན་བསམ་གྱི་ཡོད་མ་རེད། དེས་ན་རིགས་པས་དཔྱད་ན་བདག་ཟེར་མཁན་དེ་རྙེད་
རྒྱུ་ཡོད་མ་རེད། དེར་བརྟེན་དོན་དམ་དུ་བདག་མེད་ཟེར་གྱི་ཡོད་རེད། ཐ་སྙད་དུ་བྱས་ན་དཔེར་ན་
སྒོ་དང་སྒེའུ་ཁུང་ལ་སོགས་པ་ལ་བརྟེན་ནས་ཁང་པ་ཞེས་ཟེར་གྱི་ཡོད་པ་ནང་བཞིན་སོ་སོའི་ཕུང་
པོ་ལ་བརྟེན་ནས་བདག་ཟེར་མཁན་གཅིག་ངེད་ཚོའི་རྟོག་པས་བཟོས་བཞག་པའམ་བཏགས་པ་
གཅིག་ཡོད་རེད། ཆོས་ཀྱི་བདག་མེད་ཞུ་རྒྱུ་ཡིན། རིགས་པ་དེས་ཆོས་ཀྱི་བདག་མེད་ཀྱང་གཏན་
ལ་དབབ་ཐུབ་ཀྱི་ཡོད་རེད། ཡིན་ནའང་རིགས་པ་གཞན་དག་ཀྱང་མང་པོ་ཡོད་རེད། དཔེར་ན་
དངོས་པོ་ཐམས་ཅད་རྒྱུ་རྐྱེན་ལས་སྐྱེ་ཡི་ཡོད་རེད། རྒྱུ་རྐྱེན་ལས་མ་སྐྱེས་པའི་དངོས་པོ་ཡོད་མ་རེད།
ཡིན་ནའང་འབྲས་བུ་སྐྱེ་དུས་དེའི་སྐྱེ་བ་ང་རང་ཚོས་འཛིན་པ་བཞིན་དུ་བདེན་པར་གྲུབ་པ་འདུག་
གམ་མི་འདུག་ཅེས་རྒྱུའི་ཕྱོགས་ནས་དཔྱད་པ་གཏོང་བ་རྒྱུ་ལ་དཔྱོད་པ་རྡོ་རྗེ་གཟེགས་མའི་རིགས་
པས་བརྟག་དཔྱད་བྱེད་དུས། སྐྱེ་བ་རྙེད་ཀྱི་མ་རེད། དེ་ཡང་འབྲས་བུ་དེ་ཁོ་རང་དང་ངོ་བོ་གཅིག་
ཡིན་པའི་རྒྱུ་ལས་སྐྱེ་ཡི་འདུག་གམ། འབྲས་བུ་དང་ངོ་བོ་ག་ཞན་ཡིན་པའི་རྒྱུ་ལས་སྐྱེ་ཡི་འདུག་གམ།
བདག་དང་གཞན་གཉིས་ཀ་ལས་སམ་རྒྱུ་མེད་ལས་སྐྱེ་ཡི་འདུག་ཅེས་བསམ་བློ་གཏོང་དུས། དང་
པོ་ལྟར་དུ་ངོ་བོ་གཅིག་ཡིན་པའི་རྒྱུ་ལས་སྐྱེས་ན་འབྲས་བུ་ཁོ་རང་གིས་ཁོ་རང་སྐྱེ་དགོས་རེད། ཁོ་
རང་ལས་ཁོ་རང་སྐྱེ་བ་ཡིན་ན་ཁོ་མེད་ན་ནི་གཞན་གྱིས་རྒྱུ་བྱེད་ཐུབ་ཀྱི་མ་རེད། ཁོ་ཡོད་ན་ནི་སྐྱེ་
དགོས་དོན་ཡོད་མ་རེད། །
གཉིས་པ་ལྟར་དུ་འབྲས་བུ་ཁོ་རང་ལས་གཞན་ཡིན་པའི་རྒྱུ་ལས་སྐྱེ་དགོས་ཀྱི་ཡོད་ན། གླང་

ཆེན་ལས་ཀྱང་སེང་གེའི་ཕྲུ་གུ་སྐྱེ་བར་འགྱུར་པ་ལ་སོགས་པའི་སྐྱོན་ཆགས་ཀྱི་ཡོད་རེད། གསུམ་
པ་ལྟར་དུ་བདག་གཞན་གཉིས་ཀ་ལས་སྐྱེ་ཟེར་ན་ནི་འགལ་བ་རེད། བཞི་པ་ལྟར་དུ་རྒྱུ་མེད་ལས་
སྐྱེ་ཟེར་ན་ནི་གྲུབ་མཐའ་ཧ་ཅང་སྐྱོ་པོ་རེད། གང་ཡིན་ཞེ་ན། འཇིག་རྟེན་པས་ཀྱང་འབྲས་བུ་ནི་རྒྱུ་
རྐྱེན་རྣམས་ལས་སྐྱེ་ཡི་ཡོད་པ་རྟོགས་ནས་རྒྱུ་རྐྱེན་ལ་འབད་རྩོལ་ཆེན་པོ་བྱེད་ཀྱི་ཡོད་པ་མཐོང་
གསལ་རེད། དེ་འདྲ་བྱས་ཏེ་རིགས་པ་གཏོང་བས་རྒྱུ་ལས་འབྲས་བུ་སྐྱེ་བ་རྙེད་ཀྱི་མ་རེད། ཡང་
འབྲས་བུའི་ཆ་ནས་དཔྱད་པ་གཏོངབ་འབྲས་བུ་ལ་དཔྱོད་པ་ཡོད་མེད་སྐྱེ་འགོག་གི་རིགས་པས་
བརྟག་དཔྱད་བྱེད་དུས། རྒྱུ་ལས་འབྲས་བུ་སྐྱེ་ཡི་ཡོད་ན། རྒྱུ་ཡི་དུས་ན་ཡོད་པའི་འབྲས་བུ་ཞིག་སྐྱེ་
ཡི་ཡོད་རེད་དམ། ཡང་ན་རྒྱུའི་དུས་ན་མེད་པའི་འབྲས་བུ་ཞིག་སྐྱེ་ཡི་ཡོད་རེད་ཅེས་བརྟག དང་པོ་
ལྟར་ན་ཡོད་པ་ནི་སྐྱེ་དགོས་དོན་ཡོད་མ་རེད་ལ། གཉིས་པ་ལྟར་ནའང་མེད་པ་ནི་སུས་ཀྱང་ཡོད་
པར་བྱེད་ཐུབ་ཀྱི་མ་རེད། ཡང་རྒྱུ་དང་འབྲས་བུའི་དངོས་པོ་རྣམས་ཀྱི་ངོ་བོ་ལ་དཔྱོད་པ་གཅིག་དུ་
བྲལ་གྱི་རིགས་པས་འཇིག་རྟེན་གྱི་བློས་ཆོས་རྣམས་ལ་གཅིག་ཏུ་འཛིན་པ་ནང་བཞིན་གྱི་གཅིག་དེ་
གྲུབ་བམ་མ་གྲུབ་དཔྱད་ན་རྩ་བ་ནས་མ་གྲུབ་པ་རེད། དེ་ཡང་དཔེར་ན་ཕྱི་དོན་སྨྲ་བ་བྱེ་མདོ་གཉིས་
ལྟ་བུས་རྡུལ་ཕྲན་གཟུགས་ཆུང་ཤོས་དེ་ཆ་ཤས་ཕྱེ་རྒྱུ་མེད་པའི་གཅིག་ཡིན་ཞེས་འདོད་ཀྱི་ཡོད་
རེད། འོན་ཀྱང་གྲུབ་མཐའ་གོང་མས་དེ་ཡང་གཅིག་མ་རེད། ཆ་ཤས་མང་པོ་ཡོད་རེད་ཅེས་གསུངས་
པ་རེད། དཔེར་ན་རྡུལ་ཕྲན་དེ་དབུས་སུ་བཞག རྡུལ་ཕྲན་གཞན་བཅུ་ཡིས་ཕྱོགས་བཅུ་ནས་བསྐོར་
བ་ཡིན་ན་དབུས་ཀྱི་རྡུལ་ཕྲན་དེ་ལ་ཆ་ཤས་བཅུ་ཡོད་དགོས་ཀྱི་ཡོད་རེད། དེར་བརྟེན་ཆ་མེད་དུ་
འདོད་པའི་རྡུལ་ཕྲན་དེ་ནི་མང་པོར་འགྱུར་འགྲོ་གི་ཡོད་རེད། དེས་ན་གཅིག་ཞེས་པ་རྩ་བ་ནས་སྒྲུབ་
ཐུབ་ཀྱི་མ་རེད། གཅིག་མེད་ན་གཅིག་མང་པོ་བསགས་པ་ལས་དུ་མ་ཟེར་བ་ཡིན་དུས་མང་པོ་ཡང་
ཡོད་མ་རེད། གཅིག་དང་དུ་མ་མེད་ན་ཆོས་ཐམས་ཅད་མེད་པར་འགྱུར་བ་དང་། ཡང་གོང་དུ་བཤད་
པའི་རིགས་པ་དེ་དག་ཏུ་མ་ཟད་དངོས་དངོས་མེད་ཐམས་ཅད་ལ་དཔྱོད་པ་རྟེན་འབྲེལ་གྱི་རིགས་
པས་ཀྱང་འདུས་བྱས་ཀྱི་ཆོས་ཐམས་ཅད་རྒྱུ་རྐྱེན་ཚོགས་པའི་རྟེན་འབྲེལ་ལས་བྱུང་བ་ཡིན་དུས་

དོན་ལ་སྐྱེ་བ་ཡོད་མ་རེད། དཔེར་ན་མེ་ལོང་ནང་གི་གཟུགས་བརྙན་ནི་བྱད་བཞིན་དང་མེ་ལོང་སོགས་
རྒྱུ་རྐྱེན་ཚང་ན་མ་གཏོགས་མེད་པ་དང་གཅིག་པ་རེད། རྒྱུ་མཚན་དེའི་ཐོག་ནས་ཀྱང་བདེན་པ་མེད་
པ་རེད་ཅེས་གསུངས།། རིགས་པ་དེ་ཚོའི་ཐོག་ནས་ཆོས་རྣམས་སྐྱེ་བ་མེད་པ་སྟོང་པ་ཉིད་རྟོགས་པའི་
ལྟ་བ་ཐོབ་ཀྱི་ཡོད་རེད། སྟོང་པ་ཉིད་རྟོགས་ནས་ངེས་ཤེས་ཡག་པོ་བྱུང་ན་ཆོས་ཐམས་ཅད་སྟོང་པ་
ཉིད་ཡིན་པ་དེའི་ཐོག་ཏུ་འཇོག་རྒྱུ་རེད། སྟོང་ཉིད་མངོན་སུམ་དུ་རྟོགས་ན་སོ་སོའི་སེམས་རྒྱུད་ཀྱི་
བདག་འཛིན་དང་ཉོན་མོངས་པ་གཞན་རྣམས་ཀྱང་སྤོང་ཐུབ་ཀྱི་ཡོད་རེད་ལ། དེས་ཉན་ཐོས་དགྲ་
བཅོམ་པའི་འབྲས་བུའང་ཐོབ་ཐུབ་ཀྱི་ཡོད་རེད། བྱམས་པ་དང། སྙིང་རྗེ་དང་ཐབས་ཀྱི་ཆའི་ལམ་
རྣམས་ཉམས་སུ་ལེན་པ་ལ་བརྟེན་ནས་རང་རྒྱུད་ཀྱི་ཉོན་མོངས་པ་ཞེ་སྡང་སོགས་མགོ་གནོན་བྱེད་
ཐུབ་ཀྱང་ཉོན་མོངས་པ་དེ་རྣམས་ཀྱི་ས་བོན་མེད་པ་བྱེད་ཐུབ་ཀྱི་ཡོད་མ་རེད། ས་བོན་མེད་པ་བྱེད་
དགོས་ན་བདག་མེད་རྟོགས་པའི་ཤེས་རབ་དགོས་ཀྱི་ཡོད་རེད། འོ་ན་གོང་དུ་བཤད་པའི་བདག་
མེད་དང་སྐྱེ་མེད་དེ་ཚོ་ཆོས་ཀྱི་གནས་ལུགས་རེད་དམ་ཞེས་དྲིས་ན། ཆོས་ཀྱི་གནས་ལུགས་མ་རེད།
གནས་ལུགས་ཟེར་བ་དེ་དོན་དམ་པའི་བདེན་པ་ཡིན་དགོས་ཀྱི་ཡོད་རེད། དེ་དག་ནི་རྟོག་
པས་བཟོས་བཞག་པའི་ཀུན་རྫོབ་ཀྱི་བདེན་པ་རེད། དཔེར་ན་རིང་པོ་དང་ཐུང་ངུ་ཟེར་བ་དེ་དག་
ཕན་ཚུན་ལྟོས་ནས་རྣམ་རྟོག་གིས་བཟོས་བཞག་པ་རེད། རྒྱུ་མཚན་གང་ཡིན་ཞེས་དྲིས་ན། རིང་པོ་
མེད་ན་ཐུང་ཐུང་ཡོད་མ་རེད། ཕ་རི་མེད་ན་ཚུར་རི་ཡོད་མ་རེད། བཟང་པོ་མེད་ན་ངན་པ་ཡོད་མ་
རེད། དེ་ཚོའི་གྲས་རྣམ་རྟོག་གིས་བཟོས་བཞག་པ་རེད། སྟོང་པ་ཉིད་ཟེར་བ་དེ་དང་། བདག་མེད་
ཟེར་བ་དེ་དང། སྐྱེ་མེད་ཟེར་བ་དེ་ཚོའང་མི་སྟོང་པ་དང་བདག་དང་སྐྱེ་བ་ལ་སོགས་པ་ལ་ལྟོས་ནས་
བཞག་པ་རེད། དགག་བྱ་བདག་མེད་ཅིང་སྐྱེ་བའང་མེད་ན་དེ་དག་བཀག་པའི་བདག་མེད་དང་སྐྱེ་
མེད་ཟེར་བ་དེ་ཚོའང་གྲུབ་ཀྱི་མ་རེད། དེས་ན་རིགས་པ་དེས་བདག་དང་སྐྱེ་བ་ལ་སོགས་པ་མ་ཟད་
བདག་མེད་དང་སྐྱེ་བ་མེད་པ་ལ་སོགས་པའང་འགོག་དགོས་ཀྱི་ཡོད་རེད། དེ་ནི་རིམ་པ་གཉིས་པ་
ཡིན། དེ་ནས་འོ་ན་སྐྱེ་བ་ཡོད་པ་དང་མེད་པ་གཉིས་ཀ་ཡིན་པ་ཞིག་ཡོད་རེད་དམ་ཟེར་ན། གཉིས་

ཀ་ཡིན་པ་ཞིག་ཡོང་ཐབས་ཡོད་མ་རེད། དེ་རིམ་པ་གསུམ་པས་འགོག་གི་ཡོད་རེད། འོ་ན་སྐྱེ་བ་
ཡོད་མེད་གཉིས་ཀ་མ་ཡིན་པ་ཞིག་གནས་ལུགས་རེད་དམ་ཟེར་ན། དེ་ཡང་མ་རེད། དེ་ཡང་གཉིས་
ཀ་ཡིན་པ་ལ་ལྟོས་ནས་རྟོག་པས་སྤྲོས་བཞག་པ་རེད། གནས་ལུགས་ནི་མཐའ་བཞི་དང་བྲལ་བ།
༤ སྤྲོས་པ་ཐམས་ཅད་དང་བྲལ་བ། རྣམ་རྟོག་གི་ཡུལ་མིན་པ། སྒྲས་བརྗོད་རྒྱུ་མེད་པ། མཛུབ་མོ་
འཛུགས་ས་གཅིག་ཀྱང་མེད་པ་ལ་ཐ་སྙད་དུ་གནས་ལུགས་ཞེས་མིང་འདོགས་པ་རེད། དེ་འདྲ་
བྱས་ཏེ་དང་པོ་དཔྱད་ནས་ངེས་པ་རྙེད་པར་བྱས་ཏེ།དེ་ནས་སྒོམ་དགོས་ཀྱི་ཡོད་རེད། འོ་ན་ད་ཇི་
ལྟར་བྱས་ཏེ་བསྒོམ་དགོས་རེད་ཟེར་ན། གནས་ལུགས་ནི་སྤྲོས་པའི་མཐའ་བཞི་ཆར་དང་བྲལ་བ་
ཡིན་པ་ཤེས་པར་བྱས་ཏེ་དེ་རྗེས་གཡེངས་པ་མེད་པའི་ཐོག་སེམས་ཀྱིས་བཟོ་བཅོས་རྩ་བ་ནས་མི་
བྱེད་པའམ། དགག་སྒྲུབ་མི་བྱེད་པའི་ངང་དུ་སྡོད་རྒྱུ་རེད། ་
ཞེན་པ་བཞི་བྲལ་ལུགས་ཀྱི་ལྷག་མཐོང་སྒོམ་ཚུལ་བཤད་པ།ད་འདི་པ་ཞེན་པ་བཞི་བྲལ་གྱི་
ལུགས་ཀྱི་ལྷག་མཐོང་སྒོམ་སྟངས་གཅིག་ཞུ་རྒྱུ་ཡིན། ལྷག་མཐོང་སྒོམ་སྟངས་སྔོན་དུ་བཤད་པ་དེ་
དག་ནང་དོན་རིག་པའི་གཞུང་སྦྱངས་མ་མྱོང་མཁན་ལ་དཀའ་ལས་ཁག་པོ་རེད། ད་འདི་པའི་ལུགས་
ཀྱི་མན་ངག་གི་སྒོམ་སྟངས་ལ་གང་ཟག་གི་བདག་མེད་སྒོམ་སྟངས་ཟུར་དུ་གསུངས་ཡོད་མ་རེད་དེ་
ཆོས་ཀྱི་བདག་མེད་དང་སྒོམ་སྟངས་གཅིག་པ་རེད། བདག་མེད་གཉིས་ཆ་དཔེ་ཡི་ཐོག་ནས་བསྒོམ་
གྱི་ཡོད་རེད། དཔེར་ན་རྨི་ལམ་དུ་སོ་སོ་ཡང་མཐོང་གི་ཡོད་རེད། སེམས་ཅན་གཞན་ཡང་སྟོན་གྱི་
ཡོད་རེད། དེ་བཞིན་དུ་གློག་བརྙན་གྱི་ནང་དུ་སེམས་ཅན་འདྲ་མིན་མཐོང་གི་ཡོད་རེད། སྒྱུ་མ་མཁན་
གྱིས་སྤྲུལ་པའི་སེམས་ཅན་མི་སོགས་ཀྱི་རྣམ་པ་ཡིན་པའི་སྒྱུ་མ་ཡང་མཐོང་རྒྱུ་ཡོད་རེད། དེ་ཚོ་ཚང་
མ་སྣང་ཡང་མཐོང་བ་ནང་བཞིན་གྱི་བདེན་པ་མེད་པ་དེ་བཞིན་དུ། ང་ཚོར་སོ་སོས་གཙོས་པའི་སེམས་
ཅན་རྣམས་སྣང་གི་ཡོད་ཀྱང་བདེན་པ་མེད་པ་ཚང་མ་གཅིག་པ་ཡིན་བསམ་སྒོམ་དགོས་ཀྱི་ཡོད་
རེད། འདིའི་ནང་སྣང་བ་སེམས་སྒྲུབ་གསུང་གི་འདུག །ངེད་ཚོའི་ད་ལྟའི་ཤེས་པ་རྣམས་ལ་སྣང་བའི་
སྣང་བ་གཟུགས་སྒྲ་ལ་སོགས་པ་ཚང་མ་སེམས་སུ་དཔེ་ཡི་སྒོ་ནས་སྒྲུབ་ཀྱི་ཡོད་རེད། དེ་ལ་དཔེ་

བརྒྱད་གསུངས་པ་རེད། དེའི་ནང་ནས་གཅིག་རྨི་ལམ་གྱི་དཔེ་རེད། རྨི་ལམ་དུ་རང་དང་རང་གི་ཉེ་
འབྲེལ་སོགས་སེམས་ཅན་འདྲ་མིན་སྣང་གི་ཡོད་རེད་དེ། སྣང་བ་ནང་བཞིན་གྱི་བདེན་པ་ཡོད་མ་
རེད། གང་ཡིན་ཞེ་ན། གཉིད་སད་དུས་ཡོད་མ་རེད། དེ་དང་ང་རང་ཚོར་ད་ལྟ་ཉིན་མོ་གཉིད་མ་
ཁུག་པའི་སྐབས་སེམས་ཅན་འདྲ་མིན་སྣང་བ་གཉིས་གཅིག་པ་རེད། སྣང་གི་ཡོད་རེད་དེ་མ་རིག་
པའི་གཉིད་སད་དུས་ཡོད་མ་རེད་ཅེས་བསམས་ཏེ་རེ་རེ་བཞིན་དུ་བསྒོམས། འདི་མན་ངག་གི་སྒོ་
ནས་གང་ཟག་གི་བདག་མེད་བསྒོམ་སྟངས་རེད། དེ་ནས་ཡུལ་གྱི་སྣང་བ་གཟུགས་སྒྲ་ལ་སོགས་པའང་
རྨི་ལམ་དུ་སྣང་བའི་གཟུགས་སྒྲ་ལ་སོགས་པ་དང་མཐུན་པར་སྦྱར་ནས་རང་གི་སེམས་ཀྱི་སྣང་
བའམ་སེམས་ཡིན་བསམས་ཏེ་ཐག་བཅད། ཡང་དེའི་ཐོག་ཏུ་སྒོམ་དགོས། འདིས་གཟུང་བའམ་
ཡུལ་རྣམས་མན་ངག་གིས་བདེན་མེད་སྒོམ་སྟངས་བཤད་པ་རེད། འོ་ན་ཕུགས་སུ་སྣང་བ་སྣ་ཚོགས་པ་
རྣམས་སེམས་སུ་བདེན་པ་རེད་དམ་ཟེར་ན། དེ་ཡང་མ་རེད། དེ་ནས་སེམས་དེ་ཡང་བདེན་པར་མ་
གྲུབ་པ་དཔེ་ཡི་སྒོ་ནས་བཤད་པ་རེད། སྤྱིར་སེམས་བདེན་མེད་དུ་སྒྲུབ་པའི་དཔེ་ལ་བརྒྱད་གསུངས་
ཡོད་རེད། དེའི་ནང་ནས་སྒྱུ་མ་ནི་གཅིག་རེད། སྒྱུ་མ་མཁན་གྱིས་ཐབས་ཤེས་ཀྱི་ཐོག་ནས་སེམས་
ཅན་དང༌། ཁང་པ་སོགས་འདྲ་མིན་སྟོན་ཡོང་གི་ཡོད་རེད། དེ་ཚོ་སྣང་གི་ཡོད་རེད་དེ་སྣང་བ་ནང་
བཞིན་བདེན་པ་མ་རེད། དེ་དང་གཅིག་པ་རེད་བསམས་ནས་བསྒོམས། འདིས་ཡུལ་ཅན་འཛིན་
པའམ་སེམས་བདེན་མེད་དུ་སྒྲུབ་པ་རེད། ད་ག་རེ་ལྷག་ཡོད་རེད་ཟེར་ན། སེམས་གསལ་ཙམ་
ཞིག་ལྷག་ཡོད་རེད། འདི་ལ་ཐེག་ཆེན་པས་ཀུན་གཞི་རྣམ་ཤེས་ཟེར་གྱི་རེད། མུ་སྟེགས་པ་ཡིས་
བདག་ཡིན་ཟེར་བ་ལྟ་བུ་གྲུབ་མཐའ་མང་པོས་མི་འདྲ་བ་བཤད་ཀྱི་ཡོད་རེད། དེ་ཡང་རིམ་པ་གསུམ་པ་
ལྟར་རང་བཞིན་མེད་པར་ཤེས་པའི་སྒོ་ནས་བདེན་མེད་དུ་བསྒྲུབ་དགོས་རེད་གསུངས་པ་རེད།
རང་བཞིན་མེད་པ་ལ་རྟེན་འབྲེལ་དང་བརྗོད་བྲལ་གཉིས་གསུངས་ཀྱི་ཡོད་རེད། དེ་གཉིས་ལས་
རྟེན་འབྲེལ་ནི་ཀུན་རྫོབ་ཀྱི་ཆ་ནས་གསུངས་པས་ཀུན་རྫོབ་ཏུ་སེམས་ནི་རྟེན་འབྲེལ་ཡིན། དོན་དམ་
པ་ན་སེམས་ནི་བརྗོད་བྲལ་ཡིན་གསུངས་པ་རེད། གསལ་ཙམ་གྱི་སེམས་དེ་རྟེན་འབྲེལ་ཡིན་པ་

དཔེ་ཡི་ཐོག་ནས་བཤད་ཀྱི་ཡོད་རེད། དེ་ལ་དཔེ་བརྒྱད་གསུངས་ཡོད་རེད། དེའི་ནང་ནས་ཁ་ཏོན་
གྱི་དཔེ་ཡིས་བཤད་ན། དཔེར་ན་སློབ་དཔོན་གྱིས་ན་མོ་བུདྡྷཡ་ཞེས་ཞལ་ནས་གསུང་དུས་སློབ་
མས་ཀྱང་ན་མོ་བུདྡྷཡ་ཞེས་ཟེར་གྱི་ཡོད་རེད། ཡིན་ནའང་སློབ་དཔོན་གྱི་གསུང་པའི་ཚིག་དེ་ག་
རང་སློབ་མའི་སྟེང་ལ་འཕྲོས་སོང་བ་མ་རེད། སློབ་དཔོན་གྱི་བརྗོད་པ་དེ་ལ་བརྟེན་ནས་སློབ་མའི་
ཚིག་དེ་བྱུང་བ་རེད། དེར་བརྟེན་དེ་རྟེན་འབྲེལ་རེད། རྟེན་འབྲེལ་ཡིན་པས་སྐྱེ་བ་མེད་པ་རེད།
བརྗོད་བྲལ་ནི་ཡུལ་སྤྲོས་བྲལ་སྔ་མ་བཤད་པ་དེ་ག་རང་རེད། ད་ལྟ་ཡུལ་ཅན་གྱི་ཆ་ནས་བཤད་ཀྱི་
ཡོད་རེད། ཉམས་མྱོང་གི་ཐོག་ནས། འཕགས་པའི་གང་ཟག་རྣམས་ཀྱིས་སྤྲོས་བྲལ་དངོས་སུ་གཟིགས་
ཀྱི་ཡོད་རེད་དེ། དེ་འདི་རེད་ཅེས་གསལ་པོ་ཞིག་བརྗོད་ཐུབ་ཀྱི་ཡོད་མ་རེད། ཡིན་ནའང་དེ་དཔེ་
ཡི་སྒོ་ནས་བཤད་པ་རེད། དཔེར་ན་གཞོན་ནུ་དགོད་པ་ཇི་བཞིན་ཏེ། ཕྲུག་གུ་ཆུང་ཆུང་ཁ་གྲགས་
མི་ཤེས་མཁན་དགོད་པའི་སྐབས་ལ་ཁོ་ལ་རྒྱུ་མཚན་གཅིག་ཡོད་རེད་དེ། དེ་ལབ་ཐུབ་ཀྱི་ཡོད་མ་
རེད། འོ་དེ་འདྲ་ཡིན་གསུངས་པ་རེད། ཁ་ཤས་ཀྱིས་དཔེ་ཡིས་སྟོང་ཉིད་རྟོགས་ཐུབ་ཀྱི་མ་རེད།
རིགས་པ་རྐྱང་པས་རྟོགས་དགོས་ཀྱི་རེད། ཐབས་ཤེས་གཞན་ཡོད་མ་རེད་ཅེས་ནན་ཏན་གསུངས་
ཀྱི་ཡོད་རེད། ཡིན་ནའང་དཔེ་ཡི་ཐོག་ནས་སྟོང་ཉིད་རྟོགས་ཐུབ་ཀྱི་རེད། དེར་མ་ཟད་སངས་རྒྱས་
བཅོམ་ལྡན་འདས་ཀྱི་བཀའ་ལ་བརྟེན་ནས་ཀྱང་སྟོང་ཉིད་རྟོགས་དགོས་ཀྱི་ཡོད་རེད་ཅེས་ཀུན་
མཁྱེན་རོང་སྟོན་ཆེན་པོས་ཞིབ་ཆ་གསུངས་འདུག །ལྟོ་བ་བསྒོམས་ཚར་དུས་བསྔོ་བ་སྨོན་ལམ་བྱེད།
དེ་ནས་ཡར་ལངས་ཏེ་ཕྱི་ལོག་ལ་འགྲོ་བའི་སྐབས་སེམས་ཅན་སོགས་ག་རེ་མཐོང་ནའང་དེ་ཚོ་
མེད་བཞིན་དུ་སྣང་བ་སྒྱུ་མ་ལྟ་བུ་ཡིན་བསམ་དགོས་ཀྱི་ཡོད་རེད། གསུང་ཆོས་དངོས་གཞི་འདིར་
གྲུབ་པ་ཡིན་ནོ། །
 ཆོས་ཞུ་བཤད་གྲྭ་བ་རྣམས་ལ་བསྩལ་བའི་དམིགས་བསལ་བཀའ་སློབ། ང་ཚོས་སློབ་གྲྭའི་
 ཐོག་ནས་ཉིན་བཅུ་ཡི་ཆོས་འཆད་ཉན་ཡོད་ཅེས་ཁྱབ་བསྒྲགས་བྱས་པ་རེད། དེ་ལ་བརྟེན་ནས་ཕྱི་
ལོག་ནས་མི་མང་པོ་ཕེབས་ནས་འདིར་ཉིན་མ་བཅུ་ཡི་རིང་སློབ་སྦྱོང་ཡག་པོ་གནང་བ་དེ་ལ་དགའ་

པོ་བྱུང། ཐུགས་རྗེ་ཆེ། སྐད་སྒྱུར་རྣམ་པ་དང་སློབ་གྲྭ་འདིའི་ལས་བྱེད་རྣམ་པས་གྲ་སྒྲིག་གནང་བ་
ལའང་ཐུགས་རྗེ་ཆེ་ཞུ་རྒྱུ་ཡིན། རྒྱ་གར་དུ་ཡོད་པའི་བཤད་གྲྭ་ཁག་ནས་ད༌། བོད་ནས་ཀྱང་སློབ་
ཕྲུག་མང་པོ་འདིར་ཕེབས་འདུག ཁྱེད་ཚོ་ལའང་ཐུགས་རྗེ་ཆེ་ཞུ་རྒྱུ་ཡིན། ངས་བཤད་གྲྭ་བ་རྣམས་
ལ་ཚིག་ཁ་ཤས་ཞུ་རྒྱུ་ཡིན། བཤད་གྲྭ་བའི་མཁན་པོ་རྣམ་པ་དང། དགེ་རྒན་རྣམ་པ། སློབ་ཕྲུག་
རྣམ་པས་རྒྱུན་རིང་པོར་ཆོས་འཆད་ཉན་གནང་བ་དེ་བསྟན་པའི་བྱ་བ་རེད། སྐྱེས་བུ་དམ་པའི་སྤྱོད་
པ་རེད། དེ་ལ་རྗེས་སུ་ཡི་རངས་ཡོད། བསྟོད་བསྔགས་ཀྱང་ཡོད། ཐུགས་རྗེ་ཆེ་ཞུ་རྒྱུ་ཡིན། ཆོས་
འཆད་ཉན་གནང་རྒྱུའི་ལས་ཀ་དེ་ཧ་ཅང་ཁག་པོ་ཡོད་རེད། དཔེར་ན་མཁན་པོ་རྣམ་པ་དང། སློབ་
ཕྲུག་རྣམ་པས་སློབ་སྦྱོང་བྱེད་དགོས་པ་དེ་ལས་སླ་པོ་ཡོད་མ་རེད། ཉི་མ་རེ་རེ་བཞིན་དུ་གྲ་སྒྲིག་ཆུ་
ཚོད་མང་པོ་གནང་དགོས་ཀྱི་ཡོད་རེད། དཀའ་ལས་ཁག་པོ་རེད། གཟུགས་པོས་ལས་ཀ་བྱས་པ་
དང་འདྲ་ཡི་མ་རེད། དཀའ་ངལ་དེ་འདྲ་རྒྱབ་ནས་ཆོས་གསུངས་དགོས་ཀྱི་ཡོད་རེད། དེ་ཡང་ལོ་
ནས་ལོར་བསྟུད་དེ་ཆོས་གསུངས་ཀྱི་ཡོད་པས་དཀའ་ལས་ཁག་པོ་ཡོད་རེད། དེ་ལ་ཐུགས་རྗེ་ཆེ་ཞུ་
རྒྱུ་ཡིན། སློབ་ཕྲུག་རྣམ་པས་ཀྱང་ཚེ་འདིའི་བྱ་བ་བཞག་སྟེ་སྟོན་པ་ཐུབ་པའི་དབང་པོའི་རྗེས་སུ་
ཞུགས་ནས་རབ་ཏུ་བྱུང། ཚུལ་ཁྲིམས་བསྲུངས། གཞུང་ཆེན་པོ་དེ་ཚོ་ལ་ཐོས་བསམ་གནང་བ་དེ་
དུས་གསུམ་གྱི་སངས་རྒྱས་ཐམས་ཅད་གཤེགས་པའི་ལམ་དེ་ག་རང་དུ་ཕེབས་ཀྱི་ཡོད་པ་ཡིན་
སྟབས་དེ་ཤིན་ཏུ་ངོ་མཚར་ཆེན་པོ་རེད། རྗེས་སུ་ཡི་རངས་ཞུ་རྒྱུ་ཡིན།
དེ་ནས་སློབ་སྦྱོང་བྱེད་རྒྱུའི་རིམ་པ་ལ། དཔེར་ན་མཁན་པོས་ཕྱག་དཔེ་འཁྲིད་རྒྱུ་དང། སློབ་
ཕྲུག་སོ་སོས་ནང་སྦྱོང་བྱེད་རྒྱུ། རྩོད་པ་བྱེད་རྒྱུ་དེ་ཚོས་དཔེ་ཆ་ཤེས་ཡོང་གི་ཡོད་རེད། དེ་ཙམ་མ་
ཡིན་པ་ད་དུང་དེའི་སྟེང་དུ་ཐབས་ཤེས་མང་པོ་བྱེད་ཀྱི་ཡོད་རེད། དཔེར་ན་སོ་སོས་དབང་ཞུས་པའི་
རྩ་བའི་བླ་མ་དེ་ཚོ་ལ་བསྟོད་པ་ཡག་པོ་ཞུ་དགོས་རེད། བླ་མ་དང་མཉམ་དུ་སྡོད་པའི་སྐབས་སུ་བླ་
མའི་མཛད་སྤྱོད་ལ་བརྟག་དཔྱད་བཏང་བསྡད་ན་འགྲིགས་ཀྱི་ཡོད་མ་རེད། བླ་མ་དེ་སངས་རྒྱས་ཡིན་
བསམ་པ་དེ་གོམས་དགོས་ཀྱི་ཡོད་རེད། དེ་འདྲ་བྱས་པ་ཡིན་ན་ཆོས་ཤེས་རྒྱུར་ཕན་ཐོགས་ཆེན་པོ་

བྱེད་ཀྱི་རེད།
 ཆོས་རྗེ་ས་སྐྱ་པཎྜི་ཏས་གྲགས་པ་རྒྱལ་མཚན་སྐུ་མདུན་ནས་བླ་མའི་རྣལ་འབྱོར་ཞུས་ནས་
བླ་མ་འཇམ་པའི་དབྱངས་སུ་གཟིགས་པ་དང། ནང་དུ་ཡང་དག་པའི་རྟོགས་པ་ཅུང་ཟད་སྐྱེས། ཤེས་
བྱ་ཐམས་ཅད་ལ་མཁས་པར་གྱུར་བ་རེད། མི་ཐམས་ཅད་ཀྱིས་བརྩི་བཀུར་བྱེད་དགོས་པ་ཞིག་བྱུང་
བ་རེད། ་གཞན་དག་གིས་ཀྱང་དེ་འདྲ་བྱས་ན་དེ་འདྲ་རང་ཡོང་བ་འདུག་གསུངས་པ་རེད། དེར་
བརྟེན་བླ་མར་མོས་གུས་བྱེད་རྒྱུ་དེས་ཆོས་ཤེས་པ་ལ་ཕན་གྱི་ཡོད་རེད། དེ་བཞིན་དུ་རང་ལ་ཆོས་
འཆེད་མཁན་དང་དགེ་རྒན་དེ་ཚོ་ལ་ཡང་སངས་རྒྱས་དང་མཉམ་པ་གུས་ཞབས་བྱེད་དགོས་ཀྱི་
ཡོད་གསུངས། གུས་ཞབས་ག་ཚོད་ཐུབ་ཐུབ་བྱེད་དགོས་རེད། མ་མཐའ་ལ་དགེ་རྒན་གྱི་ཐུགས་མ་
འཁྲུགས་པ་བྱེད་དགོས། དེ་བཞིན་དུ་ཆོས་གྲོགས་རྣམ་པ་དང། ཆོས་ལ་ཡང་གུས་ཞབས་བྱེད་དགོས།
དེས་ཀྱང་སློབ་སྦྱོང་ལ་ཕན་ཐོགས་ཀྱི་ཡོད་རེད། ཁ་ཤས་ཀྱིས་སློབ་སྦྱོང་བྱེད་དུས་དཔེ་ཆ་ཤེས་ཀྱི་
མི་འདུག །མཚམས་ལོ་ཁ་ཤས་བསྡད་ནས་དཔེ་ཆ་སྦྱངས་ན་དཔེ་ཆ་ཡག་པོ་ཤེས་ཀྱི་འདུག་ཟེར་
མཁན་དེ་འདྲ་ཡོད། དེ་བདེན་པ་རེད། བཤགས་སྦྱོང་བྱས་ན་དཔེ་ཆ་ཡག་པོ་ཤེས་ཀྱི་ཡོད་རེད། །
་བཤད་གྲྭ་ལ་སློབ་སྦྱོང་བྱེད་དུས་མཚམས་བསྡད་རྒྱུ་དེ་འདྲ་མ་བྱུང་ནའང་ཡན་ལག་བདུན་
པ་ཡག་པོ་མཁྱེན་པ་བྱས་ཏེ་ཉི་མ་རེ་ལ་ཚར་གསུམ་རེ་ཙམ་འདོན་ཐུབ་ན། དེ་བཤགས་སྦྱོང་སྤེལ་
གསུམ་གྱི་གནད་བསྡུས་བཞག་པའི་ལམ་ཡག་པོ་རེད། དེས་དཔེ་ཆ་ཤེས་པ་ལ་ཕན་ཐོགས་ཡག་
པོ་ཡོང་གི་ཡོད་རེད། འོ་དེ་འདྲ་གནང་རོགས་གནང། ཡང་ཞུ་དགོས་པ་གཅིག་ལ། ཀུན་སློང་བཅོས་
རྒྱུ་དེ་གནད་འགག་ཆེན་པོ་རེད་འདུག དཔེར་ན་ང་རང་སྔོན་མ་སློབ་སྦྱོང་བྱས་པའི་སྐབས་སུ་ད་ལྟ་
ཀུན་སློང་བཅོས་པ་དང་ཉམས་ལེན་བྱེད་པའི་དུས་ཚོད་མ་རེད་བསམ་ལྟོས་མེད་བྱས་ཏེ་བསྡད་པ་
རེད། བླ་མ་རྣམས་ཀྱིས་རྟག་པར་སེམས་བསྐྱེད་གསལ་འདེབས་གནང་གི་ཡོད་རེད། སེམས་ཅན་
ཐམས་ཅད་བདེ་བ་དང་བདེ་བའི་རྒྱུ་ལ་སྦྱོར་བའི་དོན་དུ་དང་པོ་ཆོས་ཉན། དེ་རྗེས་ཉམས་ལེན་བྱེད་
དགོས་བསམ། དེ་ཚོ་ལ་དོ་ལྷོད་བྱས་བཞག་འདུག །དེ་ནོར་འཁྲུལ་ཆེན་པོ་རེད། དེས་ན་ཆོས་

བཤད་མཁན་དང་ཉན་མཁན་གཉིས་ཀས་ཀུན་སློང་ཡག་པོ་བཅོས་བཞག་པ་ཡིན་ན་ཆོས་ཐུན་རེ་
རེ་ལའང་བསོད་ནམས་ཚད་མེད་པ་ཡོད་གསུངས་པ་རེད། དེ་ཉམས་ལེན་ཡང་རེད་ལ་དགེ་བ་ཡང་
རླབས་ཆེན་པོ་རེད། དེའི་ཕྱིར་སློབ་སྦྱོང་བྱེད་པའི་སྐབས་སུ་ཀུན་སློང་བཅོས་རྒྱུ་དེ་ཧ་ཅང་གལ་ཆེན་
པོ་རེད་འདུག །དེ་ནས་དཔེར་ན་རྩོད་པ་བྱེད་པའི་སྐབས་ལའང། བུ་སྟོན་ཆེན་པོས་གསུངས་པ་
ནང་བཞིན་སོ་སོ་ཁེ་འདོད། ཕ་རོལ་པོ་དམའ་འབེབས་འདོད་བྱས་ན་མི་དགེ་བར་འགྱུར་གྱི་རེད།
བདག་ཅག་གི་སྟོན་པ་དང། འཇམ་པའི་དབྱངས་གཉིས་གཅིག་གིས་ཆོས་ཐམས་ཅད་ཡོད་
ཅེས་དམ་བཅའ་བྱས། གཅིག་གིས་མེད་ཅེས་དམ་བཅའ་བཞག་ནས་རྩོད་པ་ཡུན་རིང་པོ་ཞིག་བྱས་
དུས་མཐར་རྣམ་སྨིན་སྡུག་པོ་གཅིག་བྱུང་གསུངས་པ་རེད། དེས་ན་རྩོད་པ་བྱེད་རྒྱུ་དེ་སློབ་སྦྱོང་རེད་
དེ་དེ་ཡང་ཆོས་སུ་འགྲོ་བ་ཞིག་བྱེད་རྒྱུ་གལ་ཆེན་པོ་རེད། དེ་ནས་དཔེར་ན་སློབ་སྦྱོང་བྱེད་དུས་མཁས་
འདོད་བྱས། མཁས་པར་འགྱུར་དགོས་ཀྱི་འདུག །ཚང་མ་བཤད་རྒྱུ་ཡོད་པ་གཅིག་བྱེད་དགོས་ཀྱི་
འདུག་བསམ་ན། ཆོས་ཀྱི་བྱིན་རླབས་འཇུག་གི་མ་རེད་གསུངས་པ་རེད། ཆོས་ཉམས་ལེན་བྱེད་
པའི་དོན་དུ་སློབ་སྦྱོང་བྱེད་ཀྱི་ཡོད་བསམ་ན་ཆོས་ཀྱི་བྱིན་རླབས་འཇུག །ཡག་པོ་ཤེས་ཀྱི་ཡོད་ས་
རེད། འོ་དེ་འདྲ་གནང་རོགས་གནང་ཞུ་རྒྱུ་ཡིན། དེ་ནས་ཞུ་རྒྱུ་གཞན་ཞིག་ལ། ང་ཚོ་དཔེ་ཆ་བ་དེ་
ཚོ་ལ་ཉེས་པ་འདི་ཡོང་བའི་ཉེན་ཁ་ཡོད་རེད། རྒྱ་གར་བ་དང་བོད་ཀྱི་གྲུབ་མཐའ་དེ་ཚོ་རང་ཕྱོགས་
དང་གཞན་ཕྱོགས་བྱས་ནས་གཞན་ཕྱོགས་དེ་ཚོ་མི་ཤེས་མཁན་ཞིག་ཡིན་བསམ། མ་འདོད་པ་བྱས་
ན་ཉེས་པ་ཆེན་པོ་བསག་གི་ཡོད་ས་རེད། དཔེར་ན་ངས་དབུ་མ་དང་པོ་སྦྱངས་དུས་ཐེག་པ་དམན་
པའི་མདོ་སྡེའི་ནང་བདག་མེད་པ་བསྟན་ན་ཐེག་ཆེན་བསྟན་པ་དོན་མེད་འགྱུར་རོ་གསུངས་ན་ཡག་
པོ་མ་རེད་གསུངས་མཁན་གཅིག་ཡོད་ཟེར། དེ་གསུངས་མཁན་ལེགས་ལྡན་འབྱེད་རེད་གསུངས་
པ་རེད། ད་ལེགས་ལྡན་འབྱེད་ཟེར་མཁན་དེ་སྡུག་ཅག་གཅིག་ཡིན་ས་རེད་བསམ་དྲན་མྱོང། དེས་
ཚོགས་ངན་ཆེན་པོ་བསགས་པ་རེད། དེ་ཚོ་བྱང་ཆུབ་སེམས་དཔའ་ཆེན་པོ་ཤ་སྟག་ཡིན་པ་རེད།
བྱང་ཆུབ་སེམས་དཔའ་ནི་ཡུལ་གཉན་པོ་རེད། དེས་ན་གཟབ་གཟབ་བྱེད་དགོས་ཀྱི་ཡོད་

པ་འདྲ། དེ་ནས་ཕྱོགས་རིས་ཟེར་མཁན་དེ་དཔེ་ཆ་བ་རྐྱང་པ་མ་རེད། སུས་བྱས་ཀྱང་ཉེས་པ་ཆེན་
པོ་ཡིན་ཟེར་སྟག་ཙང་ལོ་ཙཱ་བས་ཆོས་ལ་ཕྱོགས་རིས་བྱས་པ་དེ་ཉེས་པ་དུ་མའི་འབྱུང་གནས་ཡིན་
གསུངས་ཡོད། ཆོས་ལ་ཕྱོགས་རིས་བྱེད་དུས་ཆོས་ལུགས་ཀྱི་ཐོག་ལ་ཕྲག་དོག །འགྲན་སེམས་ལ་
སོགས་པའི་དོན་མེད་པའི་ཉེས་པ་དང། སྡིག་པ་མང་པོ་བསགས་ཀྱི་ཡོད་རེད། དེ་ནས་དམ་པའི་
ཆོས་སྤོང་བ་ཟེར་བ་དེ་ཡང་འབྱུང་ཉེ་བོ་རེད། ཆོས་ལ་ཕྱོགས་རིས་བྱས་ན་དགེ་རྩ་རྣམས་ཉམས་
འགྲོ་ཡི་ཡོད་རེད་གསུངས་པ་རེད། དད་པ་ཕྱོགས་རེར་ཕྱིན་པ་རེད། དད་པ་ཕྱོགས་ཐམས་ཅད་ལ་
ཁྱབ་མ་ཐུབ་པ་རེད། མདོར་ན་བསམ་བློ་གཏོང་དུས་སངས་རྒྱས་ཀྱི་ཆོས་གཅིག་ལ་རང་ཕྱོགས་
གཞན་ཕྱོགས་གཉིས་བྱས། ཕྲག་དོག་འགྲན་སེམས་གྱི་སྒོ་ནས་ལས་ངན་བསགས་པ་དེ་དོན་དག་
མེད་པའི་བྱ་བ་ཚབས་ཆེན་ཞིག་རེད། །
དེས་ན་དེ་སྤོང་དགོས་ཀྱི་འདུག་བསམ་སེམས་པའི་གཏིང་ནས་ཐག་གཅོད་ཅིག་བྱེད་
དགོས་རེད། འོ་ན་དེ་ཇི་ལྟར་བྱ་དགོས་རེད་ཟེར་ན། སྡེ་གཞུང་མཆོག་སྤྲུལ་རིན་པོ་ཆེས་གསུངས་
ཀྱི་འདུག། སོ་སོའི་ཆོས་ལུགས་དེ་སོ་སོས་ཉམས་ལེན་བྱས། གཞན་གྱི་ཆོས་ཐམས་ཅད་ལ་དད་པ་
དང་དག་སྣང་བྱེད་དགོས་ཀྱི་རེད་གསུངས་འདུག །དེ་སེམས་ཀྱི་གཏིང་ནས་ཐག་ཆོད་པ་གཅིག་བྱེད་
དགོས་གསུངས། དགེ་རྒན་ཚོས་བསམ་བློ་གཏོང་ཕྱོགས་ཀྱི་ཁྱད་པར་ཆེན་པོ་བྱེད་ཀྱི་རེད། དཔེར་
ན་སློབ་ཕྲུག་ཚོ་བཤད་གྲྭ་ནས་ཐོན་ཚར་དུས་དེ་ཚོ་ལ་ཕན་ཐོགས་པ་གཅིག་བྱུང་ན་བསམ་པ་གཅིག་
བྱེད་དགོས་རེད། ཁོང་ཚོ་དོན་མེད་མ་གྱུར་པ་ཞིག་དང་ཁོང་ཚོ་ལ་ཕན་ཐོགས་པ་གཅིག་བྱེད་དགོས་
བསམ་སེམས་ཤུགས་ཆེན་པོ་བྱེད་དགོས། སེམས་ཤུགས་བྱས་ན་སློབ་སྦྱོང་བྱེད་སྟངས་དང། སློབ་
ཚན་བཞག་སྟངས་ལ་ཁྱད་ཆེན་པོ་འགྲོ་ཡི་རེད། ཁྱད་པར་དུ་དེས་སློབ་མ་རྣམས་སློབ་སྦྱོང་ཤེས་མ་
ཤེས་ཁྱད་པར་རྒྱུགས་འགྲོ་ཡི་ཡོད་རེད། དེར་བརྟེན་དེའི་ཐོག་ལ་སེམས་འཁུར་ཆེན་པོ་བྱེད་དགོས་
རྒྱུ་ཡིན་པ་རེད། དེ་ནས་དགེ་རྒན་ཡིན་ནའང་འདྲ། སློབ་ཕྲུག་ཆེ་བ་རྙིང་པ་ཚོ་ཡིན་ནའང་འདྲ། དེ་
ཚོས་སློབ་ཕྲུག་ཆུང་བ་དེ་ཚོའི་སྐྱིད་སྡུག་གང་འདྲ་འདུག་དེར་བལྟ་རྟོགས་བྱས་ན་ཡག་པོ་འདུག

རོགས་པ་བྱེད་དགོས་པ་འདྲ་ཡིན་ན་རོགས་པ་བྱེད། དེ་ནས་སྤྱོད་ལམ་ལེགས་བཅོས་ཡག་པོ་བྱེད་
བཅུག །དེ་ཚོ་གལ་ཆེན་པོ་རེད་འདུག །དམིགས་བསལ་དུ་སྤྱོད་ལམ་ཡག་པོ་བྱེད་རྒྱུ་དེ་གལ་ཆེན་
པོ་རེད། དཔེར་ན་སྤྱིའི་ལས་ཀ་ཡིན་ནའང་རེད།
མི་གཞན་དག་ལ་རོགས་པ་བྱེད་དགོས་ན། དང་པོ་རོགས་པ་བྱེད་དགོས་སམ་མི་དགོས་བལྟས།
རོགས་པ་བྱེད་དགོས་པའི་རྒྱུ་མཚན་མཐོང་ན་རོགས་པ་བྱས་ན་ཡག་པོ་འདུག དེ་མ་གཏོགས་རང་
དགར་བསྡད་ན་དོན་ཡོད་མ་རེད། གང་བྱེད་ཐུབ་ཚད་ཀྱི་རོགས་པ་ཡག་པོ་བྱེད་དགོས། སྤྱི་པའི་
ལས་ཀ་ཡིན་ན་དང་ལེན་བྱས། མི་ཡིས་མངགས་མི་དགོས་པ་ཞིག་བྱེད་དགོས། འོ་དེ་འདྲ་ཡང་
གནང་རོགས་གནང། ཡང་གཅིག་ཞུ་དྲན་པ་ལ། སློབ་སྦྱོང་ཡག་པོ་བྱེད་ཚར་དུས་ལག་ལེན་ཡག་
པོ་གནང་དགོས་ཟེར་སློབ་གྲྭ་བ་ཚང་མ་ལ་ཞུ་རྒྱུ་ཡིན།
ཆོས་རྗེ་ས་པཎ་གྱིས་ལག་ལེན་བྱ་རྒྱུ་གཉིས་ཡོད་གསུངས་པ་རེད། མཁས་པར་གྱུར་ན་ཡང་
ནི་བཤད་དགོས་ཀྱི་རེད། ཡང་ན་ཉམས་ལེན་བྱེད་དགོས་ཀྱི་རེད། བཤད་རྒྱུའི་རིམ་པ་ལ་དང་པོ་
སློབ་སྦྱོང་བྱེད། དེ་ནས་མཁས་པར་གྱུར་པ་ཡིན་ན་རིམ་པ་མ་ནོར་བ་བྱས་ན་དང་པོ་ཉམས་ལེན་
བྱེད་དགོས་ཀྱི་རེད། བཤད་ན་འགྲིགས་ཀྱི་མ་རེད་གསུངས་པ་རེད། ཉམས་ལེན་བྱས་ཚར་དུས་
བཤད་དགོས་ཀྱི་ཡོད་པ་རེད། ཉམས་ལེན་མ་བྱས་པར་བཤད་ན་མི་རུང་བ་མ་རེད་དེ་གོ་རིམ་འཁྲུགས་
པ་རེད། གང་ལྟར་མཇུག་མ་ཉམས་ལེན་བྱེད་རྒྱུ་དེ་གལ་ཆེན་པོ་རེད། དེང་སང་མཚམས་བསྡད་
ཟེར་མཁན་དེ་ཁག་པོ་རེད། ཁྱད་པར་དུ་བསྒོམ་བྱེད་རྒྱུའི་སྲོལ་དེ་ཉམ་ཆག་འགྲོ་ཡི་ཡོད་རེད། རྫོང་
སར་གའུ་རི་ཁྲོད་ནང་གྲྭ་པ་ཉིས་བརྒྱ་ལྷག་ཙམ་གྱིས་ལམ་འབྲས་བསྒོམས་ཀྱི་ཡོད་རེད། སྐད་ཆ་དེ་
དཔེ་མི་སྲིད་པའི་སྙན་པོ་རེད། དེ་འདྲ་རང་དགོས་ཀྱི་ཡོད་རེད། དེས་ན་ད་ལྟ་ནས་སེམས་གཅུན་
བསྡད་ན་སེམས་དེ་གནོན་ཐུབ་ཀྱི་རེད། མདོ་དོན་སློབ་སྦྱོང་བྱས་པ་དེ་ཆུད་ཟོས་མེད་པ་ཞིག་བྱེད་
དགོས་རེད། ཆུད་ཟོས་མེད་པ་བྱེད་སྟངས་ནི་ཉམས་ལེན་བྱེད་རྒྱུ་དེ་ག་རང་ཡིན་པས་ཉམས་ལེན་
མ་བྱས་ཐབས་མེད་བསམ་དམ་བཅའ་གནང་དགོས། དེའདྲའི་རྒྱུ་མཚན་ལ་བརྟེན་སྒོམ་བྱེད་རྒྱུ་དེ་

གལ་ཆེན་པོ་རེད་འདུག །དོན་དུ་ཐོས་བསམ་སྒོམ་པ་གསུམ་ཆ་ཡག་པོ་ཡོང་བ་ཞིག་ཐུགས་ལ་བཞག་
་རོགས་གནང། 
ད་རེས་འདིར་ཁྱེད་རྣམ་པ་མང་པོ་གཅིག་གསུང་ཆོས་ཞུ་སར་ཕེབས་འདུག །བཞུགས་གདན་
དེ་ཚོ་གྲ་སྒྲིག་བྱེད་མཁན་ང་རང་ཡིན། དགེ་འདུན་པ་ཁ་ཤས་བཞུགས་ས་མེད་པ་འདྲ་པོ་ཆགས་
བསྡད་འདུག །སྐྱོ་བོ་བྱུང་སོང། དགོངས་དག་ཞུ་རྒྱུ་ཡིན། ཆོས་འཆད་ཉན་བྱེད་པ་ལ་དགེ་བ་ཡོད་
རེད། དེ་ཚོ་བསྔོ་བ་བྱེད་རྒྱུ་གལ་ཆེན་པོ་རེད། བྱས་ཙང་ང་ཚོས་དགེ་བ་བསགས་པ་རྣམས་སངས་
རྒྱས་ཀྱི་ས་ལ་འགྲོ་བའི་རྒྱུ་རུ་འགྱུར་བའི་བསྔོ་བ་ཐུན་མོང་དུ་གསུང་བར་ཞུ། ་།
བསོད་ནམས་འདི་ཡིས་ཐམས་ཅད་གཟིགས་པ་ཉིད། །ཐོབ་ནས་ཉེས་པའི་དགྲ་རྣམས་ཕམ་
བྱེད་ཅིང་། །སྐྱེ་རྒ་ན་འཆིའི་རྦ་རླབས་འཁྲུགས་པ་ཡི། །སྲིད་པའི་མཚོ་ལས་འགྲོ་བ་སྒྲོལ་བར་ཤོག །

ཤྲཱིཧེབཛ྄སབྷིསཡམྨདྨདྷིམྨཊོདཙཱརུཙིརཱབྷརཎནཱམབིཧརཏིསྶ།
༄༅། །དཔལ་ཀྱེ་རྡོ་རྗེའི་མངོན་པར་རྟོགས་པ་འབྲིང་དུ་བྱ་བ་ཡན་ལག་
དྲུག་པའི་མཛེས་རྒྱན་ཞེས་བྱ་བ་བཞུགས་སོ། ། ་
་ནམའི་ཙཀྲ་ནཱ་ཐ་རཏ་ཝཛྙཱ་ཡ། འཁོར་ལོའི་མགོན་པོ་དཀོན་མཆོག་འཕེལ། ཀུན་ཁྱབ་ཐབས་ལ་
མཁས་པའི་སྙིང་རྗེ་དང་། །རྣམ་ཀུན་མཆོག་ལྡན་འོད་གསལ་ཤེས་རབ་ཆེ། །དབྱེར་མེད་དགེས་པ་
རྡོ་རྗེ་ལ་བཏུད་དེ། །རྒྱལ་བ་རིགས་དྲུག་སྒྲུབ་ཐབས་བཤད་ཀྱིས་ཉོན། །
འདིའི་དཀྱིལ་འཁོར་དུ་དབང་བསྐུར་བ་ཐོབ་ཅིང་དམ་ཚིག་དང་ལྡན་པའི་སྒྲུབ་པ་པོས།
ཡིད་དང་མཐུན་པའི་གནས་སུ་ནུབ་མོ་ཆོས་ཐམས་ཅད་བསམ་གྱིས་མི་ཁྱབ་པ་འོད་གསལ་སྟོང་པ་
ཉིད་ཀྱི་ངང་དུ་ཉལ། ཐོ་རངས་ལྷ་སྐུ་བདེ་བ་ཆེན་པོའི་ང་རྒྱལ་གྱིས་ལངས་བསམ་གཏན་གྱི་གྲོགས་
སུ་འགྲོ་ན་ཁྲུས་བྱ། མཆོད་གཏོར་གྱི་རྣལ་འབྱོར་སྔོན་དུ་འགྲོ་བས། སྣ་ཚོགས་རྡོ་རྗེའི་གདན་ལ།
བསམ་གཏན་གྱི་སྤྱོད་ལམ་དང་ལྡན་པས་ཁ་ཤར་ཕྱོགས་སུ་བལྟས་ཏེ་འདུག་ལ། སྐྱབས་ཡུལ་རྣམས་
མངོན་སུམ་ལྟ་བུར་དམིགས་ཏེ། བདག་དང་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་
ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། ཕྱོགས་བཅུ་དུས་
གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་རྣམ་སྣང་གསུང་འོད་དཔག་མེད་ཐུགས་མི་བསྐྱོད་ཡོན་
ཏན་རིན་འབྱུང་ཕྲིན་ལས་དོན་གྲུབ་ཐམས་ཅད་ཀྱི་ངོ་བོ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་
འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག་གམ་གཙོ་བོ། རྗེ་བཙུན་རྩ་བ་
དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་ཏེ་བླ་མ་ལ་མཆོག་གསུམ་ཚང་བར་ཤེས་
པས་སྐྱབས་སུ་མཆི་སྟེ་འགྲོའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །
དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །

ཞེས་ཅི་ནུས་ཀྱི་མཐར་རླུང་སེམས་དབུ་མར་འདུ་བའི་རྟེན་འབྲེལ་གྱིས་བླ་མེད་སྐབས་རྡོ་རྗེ་ཐལ་མོ་སྦྱར་ཏེ། བླ་
མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། །ཁྱེད་
རྣམས་ཀྱིས་བདག་གི་རྒྱུད་རྣམ་རྟོག་འདི་ཡེ་ཤེས་སུ་བྱིན་གྱིས་བརླབ་ཏུ་གསོལ། སྐྱབས་ཡུལ་རྣམས་འོད་
དུ་ཞུ་ནས་དབང་བཞི་བསྐུར་བའི་ཚུལ་གྱིས་རང་ལ་ཐིམ་པར་བསམ་དེས་སོར་སྡོམ་འཕེལ། སེམས་ཅན་ཐམས་
ཅད་རྒྱུ་རྒྱུད་ཀྱི་དོན་དུ་ཀུན་རྫོབ་སེམས་བསྐྱེད་རྫོགས་པའི་སངས་རྒྱས་འབྲས་རྒྱུད་ཀྱི་གོ་འཕང་ཐོབ་པར་
ཐབས་རྒྱུད་བྱ། དེའི་ཆེད་དུ་བདག་གི་ལམ་ལམ་ཐམས་ཅད་ཀྱི་གནད་རིགས་གཅིག་ཏུའང་འདུས་པའི་རིམ་གཉིས་
ཀྱི་ཟབ་མོ་ཉམས་སུ་བླང་བར་བགྱིའོ་ལྟ་བས་ཟིན་ན་ཐམས་ཅད་ཚང་བ་ཡིན་གསུངས། །ཞེས་ལན་གསུམ། །
རང་གི་སྤྱི་བོར་འཁོར་བའི་སྐྱོན་གྱི་མ་གོས་པའི་བརྡར་པདྨ་མཐོ་གང་དང་དམིགས་མེད་ཀྱི་སྙིང་རྗེ་མཚོན་
པའི་ཟླ་བའི་མཐོ་གང་གི་སྟེང་དུ། སྐད་ཅིག་གིས་དག་པ་རབ་འབྱམས་རང་ངོ་ཤེས་པའི་བཅོམ་ལྡན་འདས་རྡོ་
རྗེ་སེམས་དཔའ་དཔལ་ཧེ་རུ་ཀ་གཟུང་འཛིན་གྱི་ཁྲག་འཐུང་བས་སྐུ་དག་པ་གཉིས་ལྡན་མདོག་དཀར་པོ་ཆོས་
ཉིད་ཞལ་གཅིག་བདེན་གཉིས་ཕྱག་གཉིས་ཀྱིས་རྡོ་རྗེ་སྟོང་ཉིད་དང་དྲིལ་བུ་སྙིང་རྗེ་འཛིན་པས་སྟོང་ཉིད་
རྟོགས་པའི་བརྡར་ཡུམ་ལ་འཁྱུད་པ། ཕྱིན་དྲུག་མཐར་ཕྱིན་པས་ཐོད་སྐམ་ལྔ་ཡི་དབུ་རྒྱན་དང་། དར་གྱི་ལྷབ་
ལྷུབ་དང་ཤམས་ཐབས་སོགས་ན་བཟའ་གསོལ་བ་རུས་པའི་རྒྱན་དྲུག་གིས་བརྒྱན་པ། ཐབས་ཤེས་ཟུང་འཇུག་ལས་ནམ་
ཡང་མི་འདའ་བའི་བརྡར་ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། བླ་མར་མོས་གུས་དགོས་པའི་བརྡར་
རང་འདྲའི་རིགས་བདག་གི་དབུ་རྒྱན་ཅན། དེའི་པང་ན་ཡུམ་རྡོ་རྗེ་སྙེམས་མ་སྐུ་མདོག་དཀར་མོ་
གྲི་གུག་དང་ཐོད་པ་འཛིན་པ། ཕྱག་རྒྱ་ལྔས་བརྒྱན་པ་དང་མཉམ་པར་སྦྱོར་བ། ཡབ་ཀྱི་ཐུགས་
ཀར་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་དཀར་པོ་དེ་ལས་འོད་དཀར་པོ་འཕྲོས་པས། དེ་བཞིན་གཤེགས་
པ་ཐམས་ཅད་ཀྱི་ཐུགས་ཀྱི་སྐུ་གསུང་ཐུགས་ཀྱི་བྱིན་རླབས་ཐམས་ཅད་སྙིང་པོ་ཡེ་ཤེས་ཀྱི་བདུད་རྩི་དཀར་ལ་
དམར་བའི་རྣམ་པར་སྤྱན་དྲངས་ནས་ཧཱུྃ་ལ་ཐིམ། ཐལ་མོ་སྦྱར་བཅོམ་ལྡན་འདས་བདག་དང་སེམས་ཅན་
ཐམས་ཅད་ཀྱི་འཁོར་བ་ཐོག་མ་མེད་པ་ནས་བསགས་པའི་སྡིག་ཉོན་སྒྲིབ་སྒྲིབ་ཤེས་སྒྲིབ། རང་བཞིན་
གྱིས་ཉེས་ལྟུང་བཅས་པའི་དྲི་མ་དྲུག་དམ་གདོན་གོས་ཟས་གནས་རོའི་ཚོགས་ཐམས་ཅད་བྱང་ཞིང་དག་པར་

མཛད་དུ་གསོལ། ཧཱུྃ་ལས་བདུད་རྩི་དཀར་པོ་བབས། ཧེ་རུ་ཀའི་སྐུ་གང་། དེ་ནས་དབྱིབས་བརྒྱུད།
ཡུམ་གྱི་སྐུ་གང་། ཡབ་ཡུམ་གྱི་སྐུ་ཐམས་ཅད་ལས་བདུད་རྩི་བབས། བདག་གི་སྤྱི་གཙུག་ནས་
ཞུགས་པས་ནད་གདོན་སྡིག་སྒྲིབ་ཀུན་འབྱུང་དང་བཅས་པ་ཐམས་ཅད་དུད་ཁུའམ་རྣག་ཁྲག་ལྡན་ལྗིན་
སྡོམ་སྡིག་སྦལ་ལྕོང་སྲོ་ཤིག་གི་རྣམ་པས་བཤང་གཅི་གཉིས་དང་རྐང་མཐིལ་གཉིས་དང་ལག་གཉིས་ཀྱི་སོར་
རྩེ་ནས་འཐོན་ནས་ཤུལ་ཐམས་ཅད་བདུད་རྩིས་གང་སྟེ་དབང་བཞི་ཐོབ་བར་གྱུར། ཨོཾ་ཤྲཱི་བཛྲ་རྡོ་རྗེ་ཁྲག་
འཐུང་དམ་ཚིག་རྗེས་སུ་སྐྱོང་། ཧེ་རུ་ཀ་ས་མ་ཡ་མ་ནུ་པཱ་ལ་ཡ། ཧེ་རུ་ཀ་ཏེ་ནོ་པ་ཏིཥྛ།ཁྲག་འཐུང་ཉིད་
ཀྱིས་ཉེ་བར་གནས་པར་མཛོད། །ཇི་ལྟར་གནས་ན་དྲི་བྷོ་མེ་བྷ་ཝ།བདག་ལ་བརྟན་པར་མཛད་དུ་གསོལ།
སུ་ཏོཏྟོ་མེ་བྷ་ཝ།བདག་ལ་ཤིན་ཏུ་དགེས་པར་མཛོད། ཨ་ནུ་རཀྟ་མེ་བྷ་ཝ། བདག་ལ་རྗེས་སུ་ཆགས་
པར་མཛོད། སུ་པོསྐྱོ་མེ་བྷ་ཝ། བདག་ལ་ཤིན་ཏུ་རྒྱས་པར་མཛོད། སརྦ་སིདྡྷི་མྨེ་པྲ་ཡཙྪབདག་ལ་
དངོས་གྲུབ་ཐམས་ཅད་སྩོལ། སརྦ་ཀརྨ་སུ་ཙ་མེ། ལས་ཀུན་ལ་ཡང་བདག་གི་ནི།ཙིཏྟཾ་ཤྲཱི་ཡཀུ་རུ་ཧཱུྃ།
སེམས་ལ་དགེ་ལེགས་སུ་ནི་མཛོད། ཧ་ཧ་ཧ་ཧ་ཧོ༔བྷ་ག་ཝཱན་བཅོམ་ལྡན་རྡོ་རྗེ་ཁྲག་འཐུང་དུ། བཛྲ་
ཧེ་རུ་ཀ །མ་མེ་མུཉྩ་བདག་གྲོལ་ཁྲག་འཐུང་ཉིད་དུ་མཛོད། ཧེ་རུ་ཀོ་བྷ་ཝ་དམ་ཚིག་སེམས་དཔའ་
ཆེན་པོ་ཨཱཋམ་ཧཱ་ས་མ་ཡ་སཏྭ་ཨཱ༔ཧཱུྃ་ཕཊ། ཅེས་ཅི་ནུས་ཀྱི་མཐར། ཨ་བྷི་དྷ་ན་ལས་མགོན་པོ་རྟེན་གྱི་སྟོབས་
བདག་ནི་སུན་འབྱིན་པའི་མི་ཤེས་རྨོངས་པ་མ་གུས་པ་བག་མེད་ཉོན་མོངས་པ་སྟེ། །རྡོ་རྗེ་འཆང་གི་དམ་ཚིག་ལས་
ནི་འགལ་ཞིང་མཆོག་ཐུན་གྱི་དངོས་གྲུབ་ལས་ཉམས། །བླ་མ་མགོན་པོས་སྐྱབས་མཛོད་ཅིག །གཉེན་པོ་ཤུལ་
ལ་སོར་ཆུད་བསྟན་གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་
ལ་བདག་སྐྱབས་མཆི། །ཞིང་དམ་ལས་མི་འདའའོ། །དེ་ལྟར་བཤགས་པས་དག་ཡོད་སྙམ་པ་སོར་ཆུད་སྐུ་གསུང་
ཐུགས་རྩ་བ་༡༤དང་ཡན་ལག་གི་དམ་ཚིག་ཉམས་པ་ཐམས་ཅད་མཐོལ་ལོ་བཤགས་སོ། །
སྡིག་པ་དང་སྒྲིབ་པ་ཉེས་པ་དང་ལྟུང་བ་དྲི་མའི་ཚོགས་ཐམས་ཅད་བྱང་ཞིང་དག་པར་
མཛད་དུ་གསོལ། རྡོ་རྗེ་སེམས་དཔའ་ཡབ་ཡུམ་འོད་དུ་ཞུ་སྟེ། སྤྱི་བོ་ནས་རང་ལ་ཐིམ་པས་རང་གི་
ལུས་བདག་གཉིས་ཀྱི་རྟོག་པ་འཇའ་ཚོན་ལྟ་བུར་གྱུར་གང་ཟག་གི་བདག་སྣང་མེད། ཆོས་བདག་སྣང་སྟོང་ཡིན་གསུངས།

རང་སྐད་ཅིག་གིས་དཔལ་ཀྱེ་རྡོ་རྗེ་ཞལ་བརྒྱད་ཕྱག་བཅུ་དྲུག་པ་ཡུམ་དང་མཉམ་པར་སྦྱོར་བའི་སྐུར་ར་
གསལ་བའི་ཐུགས་ཀར་པཾ་ལས་པདྨ་དམར་མོ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་སེམས་
གཟུང་འཛིན་གཟུང་བའི་ཡུལ་གྱིས་མ་གོས་ཤིང་། །འཛིན་པའི་རྟོག་པས་མ་བསླད་པ་གཉིས་དང་བྲལ་བའི་ངོ་བོ་
ཧཱུྃ་སྔོན་པོ་རང་བཞིན་གནས་རིག་།གཟུང་འཛིན་གྲུབ་མ་ན་སངས་རྒྱས་མཇལ་བའི་བརྡར་དེ་ལས་འོད་ཟེར་སྣ་ལྔ་
འཕྲོས་པས་རང་བཞིན་གྱི་གནས་ནས་ཀྱེ་རྡོ་རྗེ་ལྷ་དགུའི་དཀྱིལ་འཁོར་ལ་བླ་མ་མི་བསྐྱོད་པའི་
རྣམ་པས་གཙོ་བོའི་དབུ་ལ་བརྒྱན་པ་ཨོཾ་བཛྲ་ས་མཱ་ཛ༔ ཞེས་དང་རྡོ་རྗེ་བསྡུ་བའི་ཕྱག་རྒྱས་སྤྱན་དྲངས།
ཐལ་མོ་སྦྱར་ཏེ། ན་མོ་གུ་རུ་བྷྱ༔ ན་མཤྲཱི་ཧེ་བཛྲ་མཎྜ་ལེ་སྙིང་གའི་ཧཱུྃ་ལས་སྤྲོས་པའི་ལྷ་མོ་
རྣམས་ཀྱིས་མཆོད་པར་བསམས་ཏེ། འདི་རྣམ་པ་བསྒྱུར་མི་དགོས་པར་རང་རང་གིས་མཆོད་གསུངས། རྩ་རྒྱུད་
ལས། དཀར་མོ་རི་དྭགས་མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད། །རོ་ལངས་མ་
ནི་ཆུ་ལག་མ། །གྷསྨ་རཱི་ནི་སྨན་འཛིན་ཅིང་། །པུཀྐ་སཱི་ནི་རྡོ་རྗེའི་ལག །དེ་བཞིན་རི་ཁྲོད་མ་རོ་
འཛིན། །གདོལ་པ་མོ་ནི་ཅང་ཏེའུ་བརྡུང་། །འདི་རྣམས་ཀྱིས་ནི་གཙོ་བོར་མཆོད། །འདོད་ཆགས་
ཆེན་པོའི་རྗེས་ཆགས་པས། །གཡུང་མོས་སྐུ་ལ་འཁྱུད་པ་ཉིད། །ཅེས་པས་མཆོད། གུར་ལས། དཀོན་
མཆོག་གསུམ་ཀྱེ་རྡོར་ལྟ་བུ་ལ་བདག་སྐྱབས་མཆི། །སྡིག་པ་ཐམས་ཅད་བདེན་པ་གཉིས་ཀྱི་སྒོ་ནས་སོ་སོར་
བཤགས། །དག་སྣང་གིས་འགྲོ་བའི་དགེ་ལ་རྗེས་ཡི་རང་༢། །སངས་རྒྱས་བྱང་ཆུབ་དོན་དམ་བྱང་ཆུབ་
ཀྱི་སེམས་ཡིད་ཀྱིས་གཟུང་༣། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་
མཆི་བླ་ན་མེད་པའི་སྐྱབས་འགྲོ། །རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་
སྨོན་པ་སེམས་བསྐྱེད་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིད་ནས། །སེམས་ཅན་ཐམས་
ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་འཇུག་པ་སེམས་བསྐྱེདབགྱི། །
ཡན་ལག་དྲུག་པོའི་དགེ་བ་དང་འགྲོ་ལ་ཕན་ཕྱིར་སངས་རྒྱས་འགྲུབ་པར་བསྔོ་བ་ཤོག །ཅེས་ལན་གསུམ།
གང་ལ་བཟུང་བའི་ཡུལ་སྲས་བཅས་སངས་རྒྱས་ཐམས་ཅད་དང་། །དཔའ་བོ་རྣལ་འབྱོར་མ་རྣམས་
ཀུན། །ཐམས་ཅད་བདག་ལ་དགོངས་སུ་གསོལ་དཔའ་བོ་རྡོ་རྗེའི་གསུང་། །རྟེན་གྱི་གང་ཟག་བདག་མིང་

འདི་ཞེས་བགྱི་བ་ཡིས། །ཇི་ཙམ་གྱི་བར་དུ་བཟུང་བ་དུས་འདི་ནས་ནི་བཟུང་ནས་སུ། །ཇི་སྲིད་བྱང་ཆུབ་
སྙིང་པོའི་བར། །རིགས་ལྔ་སྤྱིའི་སྡོམ་པ་གཟུང་བའི་ཚུལ། སཾ་ཊར་ཇི་ལྟར་དུས་གསུམ་མགོན་པོ་རྣམས། །
བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་
སྨོན་པ་སེམས་བསྐྱེད་བགྱི། །ཚུལ་ཁྲིམས་ཀྱི་ནི་བསླབ་པ་དང་སྒོ་གསུམ་གྱི་ཉེས་སྤྱོད་སྤང་བ། །དགེ་བའི་
ཆོས་ནི་སྡུད་པ་དང་ཕར་ཕྱིན་བཅུ་དང་རིམ་གཉིས་ལ་སློབ་པ། །སེམས་ཅན་དོན་བྱེད་ཚུལ་ཁྲིམས་གསུམ་བསྡུ་དངོས་བཞི། ཕྲིན་ལས་བཞིའི་དོན་བྱེད་པ། །སོ་སོར་བརྟན་པོར་གཟུང་བར་འཇུག་པ་སེམས་བསྐྱེད་བགྱི། །
སོ་སོའི་སྡོམ་བཟུང་ལ་རྣམ་སྣང་གི་དམ་ཚིག་ནི་སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་
མཆོག་གསུམ། །སངས་རྒྱས་རྣལ་འབྱོར་ལས་སྐྱེས་པའི། །སྡོམ་པ་དེང་ནས་བརྟན་པོར་གཟུང་། །
མི་བསྐྱོད་པའི་དམ་ཚིག་རྡོ་རྗེའི་རིགས་མཆོག་ཆེན་པོ་ལ། །རྡོ་རྗེ་ཐུགས་དྲིལ་བུ་གསུང་ཕྱག་རྒྱ་སྐུའི་དམ་ཚིག་
ཡང་། །ཡང་དག་ཉིད་དུ་གཟུང་བར་བགྱི། །དེ་སྟོན་པའི་སློབ་དཔོན་དང་བཞི་དག་ཀྱང་གཟུང་བར་
བགྱི། །རིན་འབྱུང་གི་དམ་ཚིག་རིན་ཆེན་རིགས་མཆོག་ཆེན་པོ་ཡི། །དམ་ཚིག་ཡིད་དུ་འོང་བ་ལ། །
ཉིན་རེ་བཞིན་དུ་དུས་དྲུག་ཏུ། །སྦྱིན་པ་རྣམ་བཞི་རྟག་ཏུ་སྦྱིན། །འོད་དཔག་མེད་ཀྱི་དམ་ཚིག་བྱང་ཆུབ་
ཆེན་པོ་ལས་བྱུང་བའི། །པདྨའི་རིགས་ཆེན་དག་པ་ལ། །ཕྱི་ནང་གསང་བ་ཐེག་པ་གསུམ། །དམ་
པའི་ཆོས་ནི་མ་ལུས་གཟུང་། །དོན་འགྲུབ་ཀྱི་དམ་ཚིག་ལས་ཀྱི་རིགས་མཆོག་ཆེན་པོ་ལ། །རྣམ་རྟོག་ཐམས་
ཅད་སྡོམ་པའི་སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་གཟུང་བར་བགྱི། །མ་ཟད་ཀྱི་མཆོད་
པའི་ལས་ཀྱང་ཅི་ནུས་བགྱི། །བསྡུས་ཏེ་བསྟན་པ་ནི་བྱང་ཆུབ་སེམས་ནི་བླ་མེད་མཆོག །དམ་པ་བདག་
གིས་བསྐྱེད་བགྱིས་ནས། །སེམས་ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་གཟུང་། །
མ་བསྒྲལ་བ་རྒྱུ་ལས་ཉོན་ལས་རྣམས་བདག་གིས་རྣམ་རྟོག་རང་ངོ་ཤེས་བསྒྲལ། །འབྲས་བུ་བདག་དང་བདག་
གིར་འཛིན་པ་ལས་མ་གྲོལ་བ་རྣམས་ལུས་ལྷ་སྔགས་དྲན་རྟོགས་ཡེ་ཤེས་སུ་ཤེས་ན་བདག་གིས་དགྲོལ། །སྐྱེ་རྒ་
ན་འཆི་ལས་དབུགས་མ་ཕྱུང་བ་དབུགས་དབྱུང་ཞིང་། །མཐར་སེམས་ཅན་མྱ་ངན་འདས་ལ་འགོད། །
ཅེས་ལན་གསུམ་སྐྱབས་ཡུལ་རྣམས་རང་ལ་བསྟིམས། པུཀྐ་སཱི་སྔོ། རི་ཁྲོད་མ་དཀར། གདོལ་བ་མོ་དམར། གཡུང་མོ་

ལྗང་། འོད་ཁོ་ནས་རུང་། སྣ་བུག་གཡས་གཡོན་ནས་སྤྲོ་བསྡུ་ངག་ཆོས་གསུངས།་
སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སྡུག་བསྔལ་དང་
སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་
ཅིག །ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་གནས་པར་གྱུར་ཅིག །ཅེས་བརྗོད། ཆོས་
ཐམས་ཅད་རང་གི་སེམས་ཀྱི་སྣང་བ། དེའང་རང་རིག་པ་སྒྱུ་མ་ལྟ་བུ། དེའང་རང་བཞིན་གྱི་སྣང་
ཕྱོགས་མ་དམིགས་པའི་སྟོང་པ་ཉིད་དུ་ཤེས་པར་བྱས་ལ། ཨོཾ་ཨོཾ་ནི་སྔགས་ཀྱི་མགོ་འདྲེན་པོ་ཤུ་ནྱ་ཏཱ་ཤུ་ནྱ་
ཏཱ་ནི་ཡུལ་རང་བཞིན་གྱིས་དག་པ་ཛྙཱ་ན་ཛྷཱ་ན་ཡུལ་ཅན་གྱི་ཡེ་ཤེས་བཛྲ་བཛྲ་ཡུལ་ཅན་དེས་ཡུལ་དེ་གཉིས་སུ་མེད་པར་
རྟོགས་པ་སྭ་བྷ་ཝ་སྭ་བྷཱ་ཝ་ཡེ་ཤེས་དེས་རང་བཞིན་གྱིས་རྣམ་པར་དག་པ་ཨཱཏྨ་ཀོཉྩ་ཧཾ་ཨཱཏྨ་ཀོཉི་ཧོ་ནི་ངའོ། །རང་སེམས
་ལས་ལོགས་ན་སྣ་ཚོགས་རྡོ་རྗེ་སོགས་བསྒོམ་བྱ་ཞིག་མེད་ལ། གཉིས་མེད་ཀྱི་ཏིང་ངེ་འཛིན་དེ་ལ་ནི། བདེན་པ་བཞི་དང་།
རྣམ་ཐར་སྒོ་གསུམ་དང་། དེ་བཞིན་ཉིད་གསུམ་སོགས་མདོ་དང་།རྒྱུད་ཀྱི་ཉམས་ལེན་བསྲེ་ན་གསུམ་ལ་སོགས་པ་ཀུན་སྦྱར་
དགོས། སྟོང་པའི་ངང་ལས་པཾ་སེར་པོ་ལས་སྣ་ཚོགས་པདྨ་ལྟེ་བ་ལྗང་འདབ་མི་སོ་གཉིས་པ་རཾ་དམར་པོ་ལས་ཉི་
མའི་དཀྱིལ་འཁོར་དམར་གྱི་སྟེང་དུ་ཧཱུྃ་མཐིང་ནག་ལས་སྣ་ཚོགས་རྡོ་རྗེ་རྭ་ཉི་ཤུ་པ། ཤར་དཀར། ལྷོ་
སེར། ནུབ་དམར། བྱང་ལྗང་། ལྟེ་བ་གྲུ་བཞི་མཐིང་ནག་ལ་དབུས་སུ་ཧཱུྃ་མཐིང་ནག་གིས་མཚན་པ། ཧཱུྃ་
ལས་ཁ་དོག་ལྔ་པ་ཞིག་རྨོར་ཆེན་གསུང༌། ཉི་ཟེར་ལས་ནག་པོ་འོད་ཟེར་ཕྱོགས་བཅུར་འཕྲོས་པས། འོག་རྡོ་རྗེ་
ནག་པོ་མེ་སྟག་འཕྲོ་བའི་ས་གཞི། ཁོར་ཡུག་རྡོ་རྗེ་ནག་པོའི་རྩིགས་པ་བར་མེད་པའི་རྭ་བ་ཟླུམ་པོ་སྣ་ཚོགས་རྡོ་རྗེ་
འདི་རྡོ་རྗེ་ཕྲ་མོ་ནས་བརྡར་བ་ལྟ་བུས་སྒྲིབ་ནས་མི་མཐོང་བར་བཞེད། ཅེས་མཁྱེན་བརྩེས་གསུངས། སྟེང་རྡོ་རྗེའི་གུར།
ཕྱི་རོལ་ཐམས་ཅད་ཡེ་ཤེས་ཀྱི་མེ་ཁ་ཏོག་སྣ་ལྔ་པ་གཡས་སྐོར་དུ་རབ་ཏུ་འབར་བས་གང་བར་གྱུར། ཨོཾ་
རཀྵ་རཀྵ་ཧཱུྃ་ཧཱུྃ་ཧཱུྃ་ཧཱུྃ་གསུམ་གྱི་བདག་གནས་རྣལ་འབྱོར་རམ་རང་གི་ལུས་ངག་ཡིད་གསུམ་མོ། །ཕཊ་སྭཱ་ཧཱ། ཞེས་
ལན་གསུམ། སྣ་ཚོགས་རྡོ་རྗེའི་ལྟེ་བར་པོ་ལས་པདྨ་དང་། རཾ་ལས་ཉི་མའི་སྟེང་དུ་ཧཱུཾ་སེར་པོ་ལས་
འཁོར་ལོ་སེར་པོ་རྩིབས་བཅུ་པོ། རྩིབས་ཕྲ་བའི་རྩེ་མོ་རྣོ་བ། ལྟེ་བ་དང་རྩིབས་སྦོམ་པ་གཉིས་ཁོག་པ་སྟོང་པ།
ཡངས་ཤིང་འདི་དཔག་ཚད་བརྒྱའི་ཚད་ཙམ་རྒྱ་ཆེ་བ། མི་འཁོར་བའི་གོ་སྐབས་མེད་པར་གྱུར། ཨོཾ་བཛྲ་ཙཀྲ་

རཀྵ་ཧཱུཾ་ཧཱུཾ་ཧཱུཾ། ཞེས་ལན་གསུམ། འཁོར་ལོའི་ནང་གི་དབུས་དང་ཕྱོགས་བཅུར་པདྨ་དང་ཉི་མའི་
དཀྱིལ་འཁོར་རེ་རེ། དབུས་ཀྱི་ཉི་མའི་སྟེང་དུ་བློ་སེར་པོ། ཕྱོགས་བཅུར་ཉི་མའི་སྟེང་དུ་ཧཱུཾ་ཧཱུཾ་ཧཱུཾ་ཧཱུཾ་
ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་དེ་ཡང་ལྷོའི་དཀར་པོ། ནུབ་ཀྱི་དམར་པོ། གཞན་ཐམས་ཅད་སྔོན་པོ། དེ་ཐམས་
ཅད་སོ་སོའི་གནས་སུ་ཡོངས་སུ་གྱུར་པ་ལས། དབུས་སུ་རང་ཉིད་གཙུག་ཏོར་འཁོར་ལོས་སྒྱུར་བ་
བདག་འཛིན་སེར་པོ་འཁོར་ལོ་སེར་པོ་འཛིན་པ། ཤར་དུ་གཤིན་རྗེའི་གཤེད་གཏི་མུག་སྔོན་པོ་ཐོ་བ་འཛིན་པ།
ལྷོར་ཤེས་རབ་མཐར་བྱེད་ཞེ་སྡང་དཀར་པོ་བེ་ཅོན་དཀར་པོ་འཛིན་པ། ནུབ་ཏུ་པདྨ་མཐར་བྱེད་འདོད་
ཆགས་དམར་པོ་པདྨ་འཛིན་པ། བྱང་དུ་བགེགས་མཐར་བྱེད་བག་ཆགས་སྔོན་པོ་རྡོ་རྗེ་སྔོན་པོ་འཛིན་པ།
འཇིག་རྟེན་ཆོས་བརྒྱད་བཞི་པོ་ཟུང་རེ་བྱས་པའི་བཞི་པོ་རིམ་བཞིན་སྦྱར་དགོས་བྱང་ཤར་དུ་མི་གཡོ་བ་སྔོན་པོ་
རལ་གྲི་འཛིན་པ། ཤར་ལྷོར་འདོད་པའི་རྒྱལ་པོ་སྔོན་པོ་ལྕགས་ཀྱུ་འཛིན་པ། ལྷོ་ནུབ་ཏུ་དབྱུག་སྔོན་
ཅན་སྔོན་པོ་དབྱུག་པ་སྔོན་པོ་འཛིན་པ། ནུབ་བྱང་དུ་སྟོབས་པོ་ཆེ་སྔོན་པོ་རྩེ་གསུམ་འཛིན་པ། སྟེང་
དུ་ཧཱུྃ་མཛད་མྱང་འདས་སྔོན་པོ་རྡོ་རྗེ་དང་དྲིལ་བུ་རང་གི་ཕྱག་རྒྱས་ཐུགས་ཀར་བསྣོལ་ནས་འཛིན་པ།
འོག་ཏུ་གནོད་མཛེས་འཁོར་བ་སྔོན་པོ་གཏུན་ཤིང་འཛིན་པ། ཧཱུྃ་མཛད་མ་ཡིན་པ་གཞན་ཐམས་ཅད་
ཕྱག་གཡས་པས་རང་རང་གི་ཕྱག་མཚན་འཕྱར་བའི་ཚུལ་གྱིས་འཛིན་ཅིང་། གཡོན་པས་ཐུགས་
ཀར་སྡིགས་མཛུབ་མཛད་པ།དབུས་དང་ཕྱོགས་བཞིའི་ཁྲོ་བོ་རྣམས་བརྗིད་པའི་ཁྲོ་བོ་སྟེ། སྤྱན་
གསུམ་དམར་ལ་ཟླུམ་ཞིང་བགྲད་པ། སྐུ་སྦོམ་ཞིང་ཐུང་བ།གསུས་ཁྱིམ་ཆེ་བ། སྟག་གི་པགས་
པའི་ཤམ་ཐབས་ཅན། སྦྲུལ་གྱིས་སྤྱི་བོར་མཐའ་ཡས་སྔོན་པོ། སྙན་གཉིས་འཇོག་པོ་དམར་པོ། མགུལ་བར་པདྨ་
ཆེན་པོ་སྔོ་སྐྱ། དཔུང་པར་རིགས་ལྡན་ཁྲ་བོ། ། ལག་གདུབ་དུང་སྐྱོང་དཀར་པོ། སེ་རལ་ཁ་ཀརྐ་ཊ་ལྗང་སེར། སྐ་རགས་ནོར་རྒྱས་
སེར་པོ། རྐང་གདུབ་པདྨ་སྔོ་སྐྱ་བརྒྱན་པ་སྨ་ར་དང་སྨིན་མ་དང་། དབུ་སྐྲ་སེར་པོ་གྱེན་དུ་བརྫེས་པ། ཁྲོ་
བོ་གཞན་རྣམས་ནི་མཛེས་པའི་ཁྲོ་བོ་སྟེ། ཅུང་ཟད་སྒེག་ཅིང་ཡིད་ཙམ་ཁྲོས་པ། སྐུ་སྐེམས་ཤིང་
གྲིམ་པ། དབུ་སྐྲ་ནག་པོ། དར་སྣ་ཚོགས་ཀྱི་ཤམ་ཐབས་ཅན། རིན་པོ་ཆེའི་རྒྱན་གྱིས་བརྒྱན་པ།
ཐམས་ཅད་ཀྱང་ཡེ་ཤེས་ཀྱི་མེ་འབར་བའི་དབུས་ན་ཞབས་གཡོན་བརྐྱང་གི་སྟབས་ཀྱིས་བཞུགས་

པའོ། །ཆེ་ཆུང་ནས་ཙམ། ཚོན་གང་ཡང་སྣང་། ཞབས་གཡས་གཡོན་བརྐྱང་། གཡས་གྲི་གུག་ནམ་མཁར་འཕྱར། གཡོན་
ཐོད་པ་ཐུགས་ཀར་འཛིན་པའི་གྲུ་མོར་ཁ་ཊཾ། རུས་པའི་རྒྱན་ལྔས་བརྒྱན། སྐམ་པོ་ལྔ་བཅུའི་དོ་ཤལ། ཐོད་སྐམ་ཡོད་སྙམ། །
 དེ་ཐམས་ཅད་ཀྱི་མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་མ། །
ཁོ་ལ་འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ། སྤྱི་
བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། ཐུགས་ཀའི་ཧཱུྃ་ལས་
འོད་ཟེར་འཕྲོས་པས་རང་བཞིན་གྱི་གནས་ནས་ཁྲོ་བོ་བཅུ་གཅིག་སྲུང་བའི་འཁོར་ལོ་དང་བཅས་
པ་ལ་ཡེ་ཤེས་ཀྱི་ཁྲོ་བོའི་ཚོགས་དཔག་ཏུ་མེད་པས་བསྐོར་བ་ཨོཾ་བཛྲ་ས་མཱ་ཛཐུགས་རྡོ་རྗེ་མའི་ཐུགས་
ཀར་བདག་མེད་རྣལ་འབྱོར་མ་བསྒོམ་པར་ངག་ཆོས་གསུང་། མཁྱེན་བརྩེ་དབང་ཕྱུག་སོགས་ཀྱིས་ཐུགས་ཀར་ཐུགས་རྡོ་རྗེ་མ།
ཐུགས་ཀའི་སྟོད་དུ་བདག་མེད་རྣལ་འབྱོར་མ་བསྒོམ་པར་བཞེད་གསུངས། སྤྲོ་ན་སྔར་བཞིན་མཆོད། བསྡུ་ན། ཛ
ཧཱུྃ་བཾ་ཧོ༔ ཞེས་པའམ། རྒྱས་པར་ན་འོག་ནས་འབྱུང་བའི་སྔགས་རྒྱས་བསྟིམ། སླར་ཡང་ཐུགས་
ཀའི་ཧཱུཾ་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛ༔ སྤྲོ་
ན་གོང་ལྟར་མཆོད། ཨོཾ་ཨ་བྷི་ཥིཉྩ་ཏུ་མཱི་སརྦ་ཏ་ཐཱ་ག་ཏ།ཞེས་གསོལ་བ་བཏབ་པས། འདི་དང་འོག་གི་
དབང་གཉིས་ཀར་རྩ་རྒྱུད་ཀྱི་དབང་གི་སྐབས་ཀྱི་དོན་དུ་མཚུངས་པས་གསོལ་བ་བཏབ་རྗེས་རིགས་ལྔ་ཧེ་
རུ་ཀར་བསྒྱུར་ཞེས་བླ་མ་ཆོས་འཕེལ་གསུངས། ཨོཾ་བཛཱི་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་
དབང་བསྐུར། སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་གཤིན་རྗེའི་གཤེད་ལ་རྣམ་པར་
སྣང་མཛད། པདྨ་མཐར་བྱེད་ལ་འོད་དཔག་མེད། གཞན་ཐམས་ཅད་ལ་མི་བསྐྱོད་པས་ཐམས་ཅད་ཧེ་
རུ་ཀ་ཕྱག་གཉིས་པད་ཉིར་གར་སྟབས་ཀྱིས་བཞུགས་དགོས་དབུར་བརྒྱན། རང་གི་སྙིང་གའི་ཧཱུྃ་ལས་འོད་འཕྲོས་
པས། བ་སྤུའི་བུ་ག་ཐམས་ཅད་རྡོ་རྗེ་ཕྲ་མོ་ནག་པོ་དཔག་ཏུ་མེད་པས་གཏམས་པར་བསམ། ཧཱུྃ་དེ་
ཉིད་རྡོ་རྗེ་སྔོན་པོ་རྩེ་ལྔ་པ་གྱེན་དུ་ལངས་པ་གཅིག་ཏུ་གྱུར་ཏེ། དེའི་ལྟེ་བར་སྟོང་པར་ཡོད་པའི་ནང་
དུ་རང་གི་སེམས་ཧཱུཾ་སྔོན་པོ་གཅིག་ཏུ་བསམ། དེའི་སྟེང་ལ་སོགས་པར་གང་བསྲུང་བར་འདོད་པ་དེའི་
མིང་གི་ཡི་གེ་དང་པོ་བསམ་ཏེ། རང་སེམས་ཧཱུཾ་གི་ངོ་བོར་བསྒོམ་པའི་སྟེང་འོག་ཀུན་ཏུ་བླ་མ་སོགས་བསྒོམ་པ་དང་།

ཁྱད་པར་སེམས་སྦ་སྐབས་རང་དང་བསྲུང་བྱ་གཙུག་ཏོར་འཁོར་ལོས་སྒྱུར་བའི་ཐུགས་གཅིག་ཏུ་བསྲེ་བ་སོགས་ཀྱིས་
ཆགས་ཞེན་སྤང་། ཁྱད་པར་ལྷ་དང་བླ་མར་ཞེན་པའང་སྤོང་དགོས་ན་གཞན་ལྟ་ཅི་ཞེས་པའི་དོན་ཡིན་པས་འདོད་ཆགས་
སྦྱང་། དེའང་རང་སེམས་ཧཱུྃ་ཡིག་བསྲུང་བྱ་སོགས་སེམས་ཀྱི་ཆོ་འཕྲུལ། ཧཱུྃ་གཟུང་འཛིན་གཉིས་བྲལ་ཀྱི་ཡིད་ཅེས་དང་།
ཁྱད་པར་ངག་སྦྲ་དང་། སེམས་སྨྲ་བ་རྣམས་ཀྱི་གནད་ཀྱིས་སོ། ། 
དེའང་བླ་མ་བསྲུང་བར་འདོད་ན་སྟེང་དུ། རང་ཉིད་ནང་དུ། སྤུན་ཟླ་གཡོན་དུ། ཕ་མ་མདུན་དུ།
བུ་དང་ཆུང་མ་གཡས་སུ། འཁོར་གཡོག་རྒྱབ་ཏུ། ནོར་རྫས་རྣམས་འོག་ཏུ་བསམ། གང་མི་བསྲུང་
བའི་ས་སྟོང་པར་བཞག་གོ། །དེ་ནས་འཁོར་ལོའི་ཕྱོགས་མཚམས་བརྒྱད་ཀྱི་རྩིབས་མེད་པའི་བར་ཐད་རྡོ་
རྗེ་ས་གཞིའི་སྟེང་དུ། ཡཾ་ལས་རླུང་གི་དཀྱིལ་འཁོར་ལྗང་ནག །དེའི་སྟེང་དུ་རཾ་ལས་མེའི་དཀྱིལ་འཁོར་
དམར་ནག་གྱི་སྟེང་དུ། གནོད་བྱེད་ལུས་རིད་པ། སྐྲ་འཛིངས་པ། ཁ་ནས་ཁྲག་སྐྱུག་པ། སྤྱིའུ་ཚུགས་
སུ་འདུག་པར་བསམ། དགྲ་བགེགས་བསྒྲལ་བའི་དམིགས་པས་ཞེ་སྡང་སྦྱོང་། དེའང་ཧཱུྃ་ཞེས་བརྗོད་པས་རྐྱེན་བྱས་
པས་ལུས་རྡུལ་ཕྲན་སེམས་ཆོས་ཉིད་དུ་སྦྱང་བའི་གནད་ཀྱིས་སོ། །མདོར་ན་རྡོར་སེམས་སྒོམ་བཟླས་ཀྱིས་སྒྲིབ་སྦྱོང་དང་།
སྲུང་འཁོར་གྱིས་དུས་གསུམ་ལྟ་བའི་ངང་དུ་ཚར་གཅོད་པའི་དམིགས་པ་གཉིས་སྒྲིབ་སྦྱང་ལ་ཁྱད་པར་མེད་པ་ཡིན་
གསུངས། རང་གི་སྙིང་གའི་ཧཱུྃ་ལས་འོད་འཕྲོས་པས། གནོད་བྱེད་ཀྱི་ཤེས་པ་བཀུག་སྟེ་དེ་ལ་ཐིམ་
པར་བསམས་ལ། རང་གཙུག་ཏོར་འཁོར་ལོས་སྒྱུར་བ་ཞབས་གཡས་བརྐྱང་དུ་བསྒྱུར་ནས་ཤིན་ཏུ་ཁྲོས་པའི་
ཞལ་ནས་ཧཱུྃ་ཞེས་བརྗོད་དེ་ཁྲོ་བོ་རྣམས་ལ་ཆེར་གཟིགས་པས་ཕྱོགས་མཚམས་ཀྱི་ཁྲོ་བོ་རྣམས་ཀྱང་ཤིན་ཏུ་
ཁྲོས་ནས་ཞལ་ཕྱིར་གཟིགས། དབུས་དང་སྟེང་འོག་གི་ཁྲོ་བོ་རྣམས་ཞབས་གཡས་བརྐྱང་། འཁོར་
ལོ་གཡོན་དུ་མྱུར་དུ་འཁོར་བས། གནོད་བྱེད་ཀྱི་ལུས་རླུང་གིས་བསྐྱོད། མེས་བསྲེག་ཅིང་འཁོར་
ལོའི་རྩེ་མོས་གཏུབས་པས། ཁོའི་ཚེ་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་སྦྱངས་
ནས། རྣམ་ཤེས་མི་བསྐྱོད་པའི་ཞིང་དུ་སྐྱེས་པར་བསམས་ཤིང་སྔགས་བཟླའོ། །རང་ཉིད་ཁྲོ་བོ་བཅུའི་
སྐུར་བསྒོམ་པས་བདག་འཛིན་གཏི་མུག་སྦྱངས། དེའང་བདག་བཅུར་བཙལ་ཡང་མི་རྙེད་པ་མཚོན། 
ཁྲོ་བོ་བཅུའི་སྦྱང་གཞི་འཇིག་རྟེན་ཆོས་བརྒྱད་དང་འཁོར་འདས་གཉིས་དང་བཅས་པ་བཅུ་ཡིན་གསུངས། ཉི་ཟེར་ལས་ན་མཐནས་ཙཀྲ་ཝནྟིའི་བར་

གྱིས་རང་ཉིད་གཙོ་བོ་གསལ་འདེབས། ཁྲོ་བོ་གཞན་དང་འཁོར་ལོ་དྲན་ཙམ་བྱེད་སརྦ་ཡན་ནས་སརྦ
ཅུའི་བར་བསྒྲུབ་བྱ་གསལ་འདེབས། ཙྪིནྡ་ནས་མ་རའི་བར་འཁོར་ལོས་དགྲ་བགེགས་བཏུབ་པར་བསམ། ཧཱུྃ་བཅུའི་ཁྲོ་བོ་བཅུ་གསལ་འདེབས།
ཕཊ་གསུམ་གྱིས་སྟེང་འོག་བར་གསུམ་གྱི་ཁྲོ་བོ་ཆེད་དུ་གསལ་འདེབས་སོ་ཞེས་འབྱུང་།
ནམས་མནྟ་བུདྡྷ་ནཱཾ། ཕྱག་འཚལ་ལོ་ཀུན་ནས་དྭངས་བས་སངས་རྒྱས་ལ། ན་མས་མནྟ་དྷམ་ནཾ།
ཕྱག་འཚལ་ལོ་ཀུན་ནས་ཆོས་ལ། ན་མས་མནྟ་སཾ་གྷ་ནཾ། ཕྱག་འཚལ་ལོ་ཀུན་ནས་དགེ་འདུན་ལ།
ཨོ་སི་ཏཱ་ཏ་པ་ཏྲ། གདུགས་གདུགས་ཀྱི་ཚ་གདུང་སྐྱོབ་པ་ལྟར་ཆོས་དབྱིངས་ཡེ་ཤེས་ཀྱིས་ཉོན་མོངས་པའི་གདུང་བ་
སྐྱོབ་པའི་དོན་ནོ། །དཀར་པོ། ཨོ་བི་མ་ལ། དྲི་མ་དང་བ། ཨོ་ཤངྐ་ར་ཡེ་ཤེས་དེ་ཆོས་ཀྱི་བདེ་བར་བྱེད་པའི་
འབྱུང་གནས། ཨོ་པྲ་ཏྱཾ་གི་ར། མཚན་རྟོག་ཐམས་ཅད་ཕྱིར་བཟློག་པ། བཛྲ་ཨུཙྪིཥ་ཙ་ཀྲ་ཝནྟི། ཡེ་ཤེས་དེ་
གཟུགས་སུ་བཞེངས་པ་རྡོ་རྗེ་གཙུག་ཏོར་འཁོར་ལོས་སྒྱུར་བ། ལས་ཅི་བྱེད་ན། མདོར་ན་འཕྲུལ་འཁོར་སོགས་
རིག་སྔགས་སོགས་མངོན་སྤྱོད་ཀྱི་ཕྲིན་ལས་ཀྱི་སྒོ་ནས་བདག་ལ་གནོད་པའི་ལས་ཐམས་ཅད་འཆིང་བ་དང་
བཟློག་པའི་ལས་བྱེད་ཅིང་། ཞེས་དང་། དེར་མ་ཟད་ལས་གཉིས་པ། མདོར་ན་བདག་ལ་གཞན་གྱིས་ཕུར་བུ་
སྟེ་བྱད་མའི་གནོད་པ་བྱས་པ་དང་བྱེད་པར་བསམ་པ་ཐམས་ཅད་ཕྱོགས་གཅིག་ཏུ་བསྡུས་ནས་འཇོམས་ཤིགས།
 ཚུལ་ཇི་ལྟར་ན་སརྦ་ཡནྟུ།ཐམས་ཅད་འཁྲུལ་འཁོར། མན། སྔགས། མཱུ་ལ་ཀརྨ།རྩ་བའི་ལས། བནྡྷ་ནཾ། བཅིངས་པ་དང་།
ཏཱ་ཌ་ནཾ། བརྡེག་པ་དང་། ཀཱི་ལ་ནཱི་ཝཱ། ཕུར་བུས་གདབ་ཀྱང་རུང་། མ་མ་ཀྲྀ་ཏེ། བདག་ལ་བྱེད་པ་
དང་། ཡེ་ན་ཀེ་ན་ཙི་ཏ། གང་ཅི་ཡང་རུང་བ། ཀྲྀ་ཏན་ཏ། འདོད་ཆགས་རང་གྲོལ་བྱེད་པ་དེ། སརྦཆུ་འདི་
མིན་ཞེ་སྡང་རང་གྲོལ། ཐམས་ཅད། ཙྪིནྡ་ཙྪིན། ཆོད་ཆོད། བྷིནྡྷ་བྷིནྡྷ། ཕུག་ཕུག །ཙི་རི་ཙི་རི། ཕྱེ་མར་
གྱིས་ཕྱེ་མར་གྱིས། གི་རི་གི་རི། གནོན་གནོན། མ་ར་མ་ར། སོད་སོད། འདི་ཡན་གྱིས་ཁྲོ་བོ་རྣམས་ལས་
རང་འདྲ་མང་པོ་འཕྲོས་པས་གནོད་བྱེད་ཚར་གཅོད་པར་བསམ། ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུཾ་ཧཱུཾ། ཁྲོ་བོ་བཅུ་གསལ་
འདེབས། ཕཊ་ཕཊ་ཕཊ། གྱིས་སྟེང་འོག་གཉིས་དང་བདག་དང་བསྲུང་བྱ་གསལ་འདེབས། ཞེས་ཅི་ནུས་དང་སྤྲོ་ན།
རང་ཉིད་གཙུག་ཏོར་འཁོར་སྒྱུར་སྐུ་ལུས་ཤིན་ཏུ་ཆེ་བར་གྱུར་པའི་ལག་མཐིལ་སྣ་ཚོགས་རྡོ་རྗེ་དང་སོར་མོ་རྣམས་
རྡོ་རྗེ་རྩེ་གཅིག་པ་བསམ་ལ། ཨོཾ་བྷ་ཡ་ནཱ་ས་ནི། འཇིགས་པ་ཉམས་པར་བྱེད། ཏཱ་ས་ནི། སྐྲག་པར་བྱེད། སརྦ་

མཱ་ར་པྲ་ཏྱཾ་གི་ར། བདུད་ཐམས་ཅད་ཕྱིར་ཟློག་པར་བྱེད། བི་ནཱ་ས་ནི། རྣམ་པར་ཉམས་པར་བྱེད།
ཡེ་གེ་ཙི་ཏ། གང་ཅི་ཡང་རུང་བ། དུཏྟན་ས་ཏཱ། གདུག་པའི་སེམས་ཅན། མ་མ་བི་རཱུ་པ་ཀཾ་ཀུརྔན།
བདག་ལ་ངན་པ་བྱེད་པ། ཏི་ཏཱ་ནི། དེ་དག་དང་། བདུད་ཐམས་ཅད་ཕྱིར་བཟློག་པར་གྱིས་ཤིག །
སརྦ་མཱ་ར་ཎི་པྲ་ཏྱཾ་ཀཱ་རི་ཎི་པ་ཏ་ཏུ་ཧཱུྃ་ཕཊ་སྭཱ་ཧཱ། ཞེས་པའང་ཅི་རིགས་བཟླས་ལ། རྡོ་རྗེ་ཐལ་མོ་
སྦྱར་ཏེ། གནོད་བྱེད་དེ་གང་ན་འདུག་ཀྱང་རྡོ་རྗེ་ཐལ་མོ་ཁ་བརྡབ་པའི་བར་དུ་བཙིར་བར་བསམ་ལ། ་
སུ་གང་དག་བདག་ཅག་གི་དཔལ་ལྡན་བླ་མ་དམ་པ་རྣམས་དང་། ་བདག་ཅག་ལ་སྡང་
བ་ཆུང་ངུའི་སེམས་དང་ལྡན་པ་རྣམས་དང་། གདུག་པ་ཆེན་པོའི་སེམས་དང་ལྡན་པ་རྣམས་དང་། ཆེས་
ཆེ་བའི་དྲག་ཤུལ་གྱི་སེམས་དང་ལྡན་པ་རྣམས་དང་། བསམ་པ་དང་སྦྱོར་བ་ངན་པར་བྱེད་པའི་དགྲ་
བགེགས་ཐམས་ཅད་ཀྱི་བསམ་སྦྱོར་ངན་པ་ཐམས་ཅད་ཞི་བར་གྱུར་ཅིག །གལ་ཏེ་ཞི་བར་མ་གྱུར་
ན་དེའི་ཚེ་དེ་དག་ཐམས་ཅད་ཀྱི་ལུས་ངག་ཡིད་གསུམ་ལྷ་སྔགས་ཡེ་ཤེས་སུ་འཆར་བའི་སྒོ་ནས་ཏེ་ལུས་ཐ་མལ་གྱི་
ལུས་སུ་འཛིན་པའི་རྟོག་པ་བཅིང་བར་བགྱིའོ། །ངག་ཏུ་འཛིན་པ་བཅིང་བར་བགྱིའོ། །ཡིད་དུ་འཛིན་པ་བཅིང་
བར་བགྱིའོ། །རང་རྒྱུད་ཀྱི་ཉོན་མོངས་པའི་མཐུ་བརླག་པར་གྱུར་ཅིག །རྫུ་འཕྲུལ་བརླག་པར་གྱུར་ཅིག །
སྟོབས་བརླག་པར་གྱུར་ཅིག །དེས་བཟླས་པའི་སྔགས་ཀྱིས་རྣམ་རྟོག་གསལ་སྟོང་དུ་ཤེས་པས་དེ་ཉིད་བརླག་
པར་གྱུར་ཅིག །དེས་བསྒྲུབ་པའི་ལྷ་ཧེ་རུ་ཀས་འདྲེས་དེ་ཉིད་ཀྱི་ཤ་ཟ་བར་གྱུར་ཅིག །རྒྱུད་ལས། རྣམ་
པར་རྟོག་པ་བགེགས་ཡིན་ཏེ། །བགེགས་ནི་རང་གི་སེམས་ལ་གནས། །རང་གི་སེམས་ནི་ཐུལ་བ་ལས། །བགེགས་ཀྱི་
འཇུག་པ་ག་ལ་ཡོད། །ཅེས་གསུངས། རྡོ་རྗེ་རྩེ་མོ་ལས། རང་སེམས་བདུད་དུ་སྣང་བ་དེ། །བགེགས་ཀྱང་རང་གི་
སེམས་ཡིན་ནོ། །ཞེས་གསུངས། ཞེས་བརྗོད་ཅིང་ལག་མཐིལ་གཉིས་སུ་ཧཱུཾ་ལས་སྣ་ཚོགས་རྡོ་རྗེའི་ལྟེ་བར་ཧཱུྃ་མཐིང་
ནག་གིས་མཚན་པ་ཉི་ཟེར་ལས་འབྱུང་དང་སོར་མོ་རྣམས་རྡོ་རྗེ་རྩེ་གཅིག་པར་བསམ་སྟེ། གནོད་བྱེད་རྣམས་
དེའི་བར་དུ་བཙིར་བར་བསམ་ལ་ཐལ་མོ་བརྡབ། དེ་ལྟར་བཙིར་བའི་རོ་མ་དེ་ཉིད་འཁོར་ལོའི་ཕྱི་རོལ་གྱི་མེ་
རླུང་ལ་གཏོར་བའམ། ཡང་ན་འོག་གི་ཁྲོ་བོ་གནོད་མཛེས་ཀྱི་ཞལ་དུ་བསྟབ་པར་བསམ་མོ། །
རང་གི་ཐུགས་ཀ་ནས་རང་འདྲའི་ཁྲོ་བོ་མཚོན་ཆ་ཐོགས་པ་དུ་མ་སྤྲོས་ཏེ་གནོད་བྱེད་ཀྱི་

ལུས་དང་དབང་པོ་ཐམས་ཅད་རྡུལ་ཕྲ་རབ་ཏུ་བྱས། མེས་བསྲེག །རླུང་གིས་གཏོར་བར་བསམ།
སྤྲོ་ན། ཁྲོ་བོ་འབར་བའི་ཚོགས་རྣམས་ཀྱིས། །དགྲ་བགེགས་རྣམས་ནི་ཐམས་ཅད་ཀྱི། །ལུས་ངག་
ཐལ་བ་རྡུལ་དུ་རློགས། །རྣམ་ཤེས་ཆོས་ཀྱི་དབྱིངས་སུ་སྒྲོལ་འདི་ནི་སྟོང་ཉིད་སྙིང་རྗེའི་སྙིང་པོ་ཅན་ཞེས་པའི་
དོན་ཡིན་གསུང་། ཚར་པས་འདིར་ཧཱུཾ་གཉིས་བརྗོད། ངག་ཏུ་ཧཱུྃ་རིང་པོ་བརྗོད་པས་ཕྱོགས་མཚམས་བརྒྱད་
ཀྱི་ཁྲོ་བོ་རྣམས་ཞལ་ནང་དུ་གཟིགས། སྟེང་འོག་བར་གྱི་ཁྲོ་བོ་རྣམས་ཞབས་གཡོན་བརྐྱང་དུ་མཛད། ཁྲོ་བོ་
རྣམས་ཀྱིས་བདག་དང་བསྲུང་བྱ་ལ་ཞི་བའི་ལྟ་སྟངས་ཀྱིས་གཟིགས་ཤིང་འཁོར་ལོ་གཡས་སུ་འཁོར་ཞིང་
གཟི་བརྗིད་དང་ལྡན་པར་བསམ། རཀྟ་གསུམ་བརྗོད་པས་སྲུང་འཁོར་གྱི་བསྒོམ་བཟླས་སྐབས་སུ་བླངས་
པའི་བྱིན་རླབས་ཐམས་ཅད་བརྟན་པར་བྱའོ། །གཙུག་ཏོར་འཁོར་བསྒྱུར་གྱི་གདན་པད་ཉི་དེ་ཆོས་འབྱུང་
གི་འོག་ཏུ་དོད་རྒྱུ་བྱས་ཀྱང་ཆོག །ཞེས་བརྗོད། ཨོཾ་རཀྵ་རཀྵ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ལན་གསུམ།
 རང་ཉིད་གཙུག་ཏོར་འཁོར་ལོས་སྒྱུར་བ་ཞུ་བའི་ཨེ་ཡིག་ལས་ཆོས་ཀྱི་འབྱུང་གནས་གྲུ་
གསུམ་པ། ཕྱི་དཀར་ལ་ནང་དམར་བ། གདེངས་ཁ་ཆེ་བ་གྱེན་དུ་བསྟན་པ། རྩ་བ་ཕྲ་བ་ཐུར་དུ་
ཟུག་པ། དེའི་ནང་དུ་ཡཾ་ལྗང་གུ་ལས་རླུང་གི་དཀྱིལ་འཁོར་སྔོན་པོ་གཞུ་བདུངས་པ་ལྟ་བུ་བཏང་སྙོམས།
ཀླུ་སྒྲུབ་ཀྱིས། འོན་ཀྱང་དེ་ནི་སྙིང་རྗེ་ཡིས། །བྱང་ཆུབ་བར་དུ་སྲིད་མཚམས་སྦྱོར་ཞེས་པ་ལྟར། ཆང་ཟུང་རྩ་
བ་ཆང་ཟུང་ལ་ཟུག་རྩེ་མོ་ཕྱིར་བསྒྱུར་བ་དང་མཆོག་མ་ལ་ཡཾ་དང་བ་དན་གྱིས་མཚན་པ་ལྟེ་བ་ན་ཡཾ་ཡིག་གིས་མཚན་པ་
གསུམ་མོ། །དེའི་སྟེང་དུ་རཾ་ལས་མེའི་དཀྱིལ་འཁོར་དགའ་བ་གྲུ་གསུམ་དམར་པོ་ངོས་གསུམ་པ་རཾ་གྱིས་
ཡེ་གེ་དམར་པོ་རེ་རེས་མཚན་པ་ནི་གཟུགས་བརྙན་ཤར་བ་བཞིན། དེའི་སྟེང་དུ་པཾ་ལས་ཆུའི་དཀྱིལ་འཁོར་
དཀར་པོ་ཟླུམ་པོའི་སྟེང་དུ་སྙིང་རྗེ་བུམ་པས་མཚན་པ། དེའི་སྟེང་དུ་ལོ་ལས་སའི་དཀྱིལ་བྱམས་པ་ཚད་
མེད་འཁོར་གྲུ་བཞི་སེར་པོ་ཟུར་བཞིར་རྡོ་རྗེ་ཕྱེད་བཞི་པ་དང་ལྟེ་བ་ལ་ལཾ་གྱི་ཡེ་གེ་ལང་ཐབས་དོད་པས་
མཚན་པ། དེའི་སྟེང་དུ་ཧཱུཾ་ལས་འཁོར་ལོ་སེར་པོ་རྩིབས་བཅུ་པ་ཧཱུཾ་སེར་པོ་གྱིས་མཚན་པ། དེའི་སྟེང་
གི་བར་སྣང་དུ་ཨོཾ་ཨཱཧཱུྃ་ཧོ༔དམར་པོ་གཉིས་ཀྱིས་མཐའ་བརྟེན་པའི་བར་དོའི་རྣམ་པར་ཤེས་པ་དེ་
རྣམས་འབྱུང་བཞི་འཁོར་ལོ་དང་བཅས་པ་ལ་ཐིམ་སྟེ། ཐམས་ཅད་རོ་གཅིག་ཏུ་འདྲེས་པ་ལས་ཁ་

དོག་སྣ་ཚོགས་ཡིན་གསུངས། སྣ་ཚོགས་པདྨ་འདབ་མ་སོ་གཉིས་སམ་འབུམ་ལྡན་གྱི་ལྟེ་བ་ལྗང་གུའི་སྟེང་དུ་ཉི་དཀྱིལ་དམར་
ཟླུམ། དེའི་སྟེང་དུ་སྣ་ཚོགས་རྡོ་རྗེ་ཕྱོགས་མདོག་ཅན་ལྟེ་བ་གྲུ་བཞི་མཐིང་ནག་ཅན་དེར་རིན་པོ་ཆེ་སྣ་ཚོགས་ལས་གྲུབ་པའི་
གཞལ་ཡས་ཁང་གྲུ་བཞི་པ། སྒོ་བཞི་པ། ཟུར་བཞི་པ། ནང་ནས་རིམ་པ་བཞིན་ནག་པོ།
ལྗང་གུ། དམར་པོ། སེར་པོ། དཀར་པོའི་རྩིག་པ་རིམ་པ་ལྔ་ཕྱི་ནང་དུ་སྦགས་པའི་བར་ནས་རེས་མ་རེག་པ་
ཞེས་མཁྱེན་བརྩེས་གསུངས་དང་ལྡན་པ། དེའི་སྟེང་དུ་རིན་པོ་ཆེའི་ཕ་གུ་སེར་པོ་ལ་རིན་པོ་ཆེ་ཕྲ་ཚོམ་བཀོད་
ལ་གྲུ་བཞི་འཁོར་མོར་ཡོད་པ། ་ཕ་གུའི་སྟེང་དུ་དྲྭ་ཕྱེད་བྲེ་ཕུལ་ཕྱོགས་རེར་ཤིང་རྩེགས་གྲུ་བཞི་པ་
བཞི་བརྩེགས་བྱས་བརྒྱད་བརྒྱད་ཡོད་པ་དེའི་སྟེང་དུ་གསེར་གྱི་གདུང་ལེབ་ཀྱི་གདོང་ལ་དྲ་བ་དང་དྲ་བ་ཕྱེད་པ་འཕྱང་བ། དེའི་སྟེང་
དུ་རིན་པོ་ཆེའི་མདའ་ཡབ་དང་པུ་ཤུས་བརྒྱན་པ། རྩིག་པའི་ཕྱི་རོལ་ཏུ་འདོད་ཡོན་གྱི་སྣམ་བུ་དམར་
པོ་ལ་མཆོད་པའི་ལྷ་མོ་ཕྱོགས་རེར་བཞི་བཞི་སྟེ་བཅུ་དྲུག་གིས་མཆོད་རྫས་དུ་མ་ཐོགས་ནས་བཅོམ་
ལྡན་འདས་ལ་མཆོད་པ། ནང་ཀ་བ་བརྒྱད་དང་ལྡན་པ་གཉིས་གཉིས་ཕྱོགས་མདོག་ལྷ་ཡི་ཕྱག་མཚན་གྱི་ཕྲེང་
བས་མཚན་པ། དེའི་སྟེང་རྡོ་རྗེའི་གདུང་སྔོན་པོ་ལ་རྡོ་རྗེའི་ཕྲེང་བས་མཚན་པ་དེའི་སྟེང་གི་ཐོག་ཕུབ་བར་མ་ནི་ཕྱོགས་
མདོག་གི་ཟླུམ་པོ་སྟེང་དུ་ཕ་གུ་སོགས་རིམ་པ་ལྟར་ཡོད་པའི་རྟ་བབས་ནི་བཞི་སྒོ་ཐོག་ཕུབ་པའི་སྟེང་དུ་བརྩེགས་པ་མིན་
པར་རྩིག་པ་དེ་ལས་ཆ་ཕྲན་བཞིས་དམའ་བ་ཀ་བའི་སྟེང་དུ་ཡོད། ཀ་བ་ནི་སྒོ་ལོགས་ལས་རྟ་བབས་སྲིད་དུ་ཆ་ཆེན་གཉིས་
རིང་བས་སྒོ་ལོགས་ཀྱི་ཕྱི་རོལ་དུ་རྟ་བབས་ཀྱི་སྣེ་གཉིས་ཀ་བ་གཉིས་གཉིས་ཀྱིས་བཏེག་པ་རྣམ་བཤད་རྣམས་ཀྱི་དགོངས་པ་
ཡིན་ནོ་སྙམ་བསམ་པའོ། །སྒོ་ཁྱུད་དང་སྒོ་འགྲམ་མཚམས་ནས་སྒོ་གླེགས་ཉིན་རལ་ལམ་ཕྱོགས་མདོག་རང་རིགས་ཀྱི་ཕྱག་
མཚན་ཅན། སྟེང་རྡོ་རྗེའི་གདུང་བཞིས་མིག་མངས་རིས་སུ་བྲིས་ཤིང་མཛེས་པར་ཕུབ་པ་མདའ་ཡབ་པུ་ཤུ་སོགས་ཀྱང་ཟླུམ་
པོར་ཡོད། རེ་མིག་དབུས་མའི་གདུང་གི་སྟེང་དུ་རྩིགས་པ་སྔོན་པོ་གྲུ་བཞི་པ། དབུས་ཕྱུར་བུར་གྱུར་པའི་སྟེང་དུ་རྡོ་རྗེ་ཕྱེད་པ་
དང་རིན་པོ་ཆེ་ཟུར་བརྒྱད་པའི་ཏོག་གིས་བརྒྱན་པ་འདི་གཉིས་སེར་པོ་ཡིན་སྙམ། སྒོ་བཞིའི་ཐད་སོར་ཀ་བ་བཞི་བཞིས་བཏེག་
པའི་རྟ་བབས་བང་རིམ་བཞི་འོག་ནས་རིམ་བཞིན་དམར་སྔོ་ལྗང་སེར་དང་ལྡན་པའི་སྟེང་དུ་པདྨ་འདབ་བཞི་འམ་འདབ་བརྒྱད་
ལ་གནས་པའི་ཆོས་ཀྱི་འཁོར་ལོ་རྩིབས་བརྒྱད་དམ་བཅུ་གཉིས་པ་གྱེན་དུ་ལོང་པ་སེར་པོ་དང་། ནོར་བུ་མིག་གཅིག་གིས་མདོག་ཅན་གྱི་གདུགས་

དང་རི་དྭགས་སེར་པོ་གཉིས་གཉིས་དང་བཅས་པ། གཞན་ཡང་གོས་དང་འཕན་དང་། མེ་ཏོག་གི་ཕྲེང་
བ་དང་། ཟླ་བ་རླུང་གིས་བསྐྱོད་པ་དང་། རྔ་ཡབ་ནོར་བུའི་ཡུ་བ་ཅན་ལ་སོགས་པ་རྒྱན་དུ་མས་
བརྒྱན་པའི་གཞལ་ཡས་ཁང་དུ་གྱུར། དེའི་ཕྱི་རོལ་ཐུན་མོང་དང་ཐུན་མོང་མིན་གྱི་དྲུང་འཁོར་གྱི་བར་རྡོ་རྗེའི་ས་
་བཞིར་དུ་དུར་ཁྲོད་ཆེན་པོ་བརྒྱད་ནི། སྦྱང་གཞི་བུ་ག །ཤར་དུ་གཤང་ལམ་གཏུམ་དྲག་གི་དུར་ཁྲོད། ལྷོར་
འཇིགས་བྱེད་མིག་གཡས་ཐོད་པ་ཅན། ནུབ་ཏུ་མེ་འབར་བའི་ཕྲེང་བས་སྣ་བརྒྱན་པ། བྱང་དུ་ཤིང་གི་
ཚང་ཁ་ཚང་ཚིང་འཁྲིགས་པ། བྱང་ཤར་དུ་འདྲེ་སོགས་དྲག་ཏུ་རྣ་བ་གཡས་དགོད་པ། ཤར་ལྷོར་རྣ་བ་གཡོན་།
དབང་ཕྱུག་ནགས་ཚལ། ལྷོ་ནུབ་ཏུ་གསང་གནས་འཇིགས་བྱེད་མུན་པས་ཁྱབ་པ་མུན་པ། མིག་གཡོན་ནུབ་
བྱང་དུ་ཀི་ལི་ཀི་ལིའི་སྒྲ་སྒྲོག་པ། དེ་དག་ལ་གནས་པའི་ཤིང་ཆེན་རྩ་བརྒྱད་པོ་བརྒྱད་ནི། ཤར་དུ་ཤི་།
རཱི་ཤ་ཨ་རུ་ར། ལྷོར་ཙུ་ཏ་ཨ་སྨྲ། ནུབ་ཏུ་ཀཾ་ཀ་ལ་བ་ཀླུ་ལ། བྱང་དུ་ཨ་ཤཱཏྠ་ཤུག་པ་མྱ་ངན་མེད་པའང་གསུང་།
བྱང་ཤར་དུ་ཤིང་ཆེན་པོ་ནྱ་གྲོ་དྷ། ཤར་ལྷོར་ཀ་རཉྫ་དེ་ལ་ཟུག་པའི་འཇམ་འབྲས། ལྷོ་ནུབ་ཏུ་འཁྲིལ་ཤིང་
བསུ་མང་ཅན། ནུབ་བྱང་དུ་ཨརྫུན་གསེར་ཤིང་རྣམས་སོ་སྙིང་པོ་རྒྱས་པ་ཡལ་ག་ལོ་མ་འབྲས་བུ་ཕུན་སུམ་ཚོགས་
པའི་ནགས་ཚལ་བསྒོམ། ཤིང་དེ་དག་གི་རྩ་བ་ན་གནས་པའི་དེ་དག་ལ་རྒྱུ་བའི་རྣམ་ཤེས་བརྒྱད་ཕྱོགས་སྐྱོང་བ་
བརྒྱད་ནི། ཤར་དུ་ཤིང་གི་དྲུང་ན་བརྒྱ་བྱིན་དཀར་སེར་པོ་གླང་པོ་ཆེ་མིག་སྟོང་ལ་ཞོན་པ། ཕྱག་གཡོན་ན་
རྡོ་རྗེས་མཚན་པའི་ཐོད་པ་འཛིན་པ། ལྷོར་གཤིན་རྗེ་སྔོན་པོ་མ་ཧེ་ལ་ཞོན་པ། གཡོན་ཐོད་པ་དང་
བེ་ཅོན་འཛིན་པ། ནུབ་ཏུ་ཆུ་ལྷ་དཀར་པོ་ཆུ་སྲིན་ལ་ཞོན་པ། གཡོན་ཐོད་པ་དང་ཞགས་པ་འཛིན་པ།
བྱང་དུ་གནོད་སྦྱིན་རྣམ་རྟོག་སེར་པོ་རྟ་ལ་ཞོན་པ། གཡོན་ཐོད་པ་དང་དབྱུག་པ་འཛིན་པ། བྱང་ཤར་
དུ་དབང་ལྡན་དཀར་པོ་གླང་ལ་ཞོན་པ། གཡོན་ཐོད་པ་དང་མདུང་འཛིན་པ། ཤར་ལྷོར་མེ་ལྷ་དམར་
པོ་ར་སྐྱེས་ལ་ཞོན་པ། ཞལ་གཅིག་ཕྱག་བཞིའི་གཡས་གཉིས་ན་དབྱུ་གུ་དང་ཐོད་པ། གཡོན་གཉིས་
ན་སྤྱི་བླུགས་དང་ཕྲེང་བ་འཛིན་པ། ལྷོ་ནུབ་ཏུ་སྲིན་པོ་ནག་པོ་རོ་ལངས་ལ་ཞོན་པ་གཡོན་ཐོད་པ་
དང་རལ་གྲི་འཛིན་པ། ནུབ་བྱང་དུ་རླུང་ལྷ་སྔོན་པོ་རི་དྭགས་ཤྭ་བ་ལ་ཞོན་པ་གཡོན་ཐོད་པ་དང་བ་
དན་འཛིན་པ། ཕྱོགས་སྐྱོང་འདི་རྣམས་ལ་དར་གྱི་ན་བཟའ་དང་རིན་པོ་ཆེའི་རྒྱན་ཡོད་གསུངས་པ་ཞོན་པ་རྣམས་

རང་དང་མདོག་མཚུངས། ཐམས་ཅད་ཀྱང་ཕྱག་གཡས་ཀྱིས་ཐལ་མོ་དཔྲལ་བའི་ཐད་དུ་སྦྱར་ནས་བཅོམ་ལྡན་
འདས་ལ་ཕྱག་འཚལ་བའོ། །དུར་ཁྲོད་དེ་དག་གི་སྟེང་གི་ནམ་མཁའ་ལ་གནས་པའི་སྤྲིན་ཉོན་མོངས་
ཆེན་པོ་བརྒྱད་ནི། ཤར་དུ་སྒྲོགས་བྱེད་ཅེས་པའི་སྤྲིན་སེར་པོ། ལྷོར་ལྡོག་བྱེད་སྔོན་པོ། ས་ཁྲིགས་ཀྱིས་
ཁེབ་པའི་ཁྲོད་ནས་འབྲུག་སྒྲ་དལ་གྱིས་སྒྲོགས་ཆར་ཟིལ་བུ་འབབ། ནུབ་ཏུ་འཇིགས་བྱེད་དཀར་པོ། བྱང་དུ་
འཁོར་བྱེད་སེར་པོ། བྱང་ཤར་དུ་འཐུག་པོ་དཀར་པོ། ཤར་ལྷོར་འགེངས་བྱེད་དམར་པོ། ལྷོ་ནུབ་
ཏུ་ཆར་འབེབས་སྔོན་པོ། ནུབ་བྱང་དུ་གཏུམ་པོ་སྔོན་པོའོ། །
ཤིང་གི་རྩ་བར་མཚོ་ཡོད་མཚོ་དེ་དག་ལ་གནས་པའི་ཀླུ་ཆེན་པོ་བརྒྱན་ནི། ཤར་དུ་ནོར་རྒྱས་སེར་པོ།
ལྷོར་པདྨ་དཀར་པོ། ། ནུབ་ཏུ་ཀརྐོ་ཊ་ནག་པོ། བྱང་དུ་འཇོག་པོ་དམར་པོ། བྱང་ཤར་དུ་པདྨ་ཆེན་པོ་
དཀར་པོ། ཤར་ལྷོར་ཧུ་ལུནྟ་སྔོན་པོ། ལྷོ་ནུབ་ཏུ་རིགས་ལྡན་ལྗང་གུ། ནུབ་བྱང་དུ་དུང་སྐྱོང་སེར་པོ་
ཐམས་ཅད་ཀྱང་སྦྲུལ་མགོའི་གདེངས་ཀ་བདུན་བདུན་དང་ལྡན་ཞིང་སྨད་སྦྲུལ་མཇུག་འཁྱིལ་བ།
སྟོད་ལྷའི་ལུས་ཅན་ཁ་ནང་དུ་བལྟས་ཏེ་གཙོ་བོ་ལ་ཐལ་མོ་སྦྱར་བའོ། །ཤིང་གི་ཡལ་ག་ལ་གནས་པའི་
ཕྱོགས་སྐྱོང་གི་མངགས་གཞུག་ཞིང་སྐྱོང་རླུང་བ་བརྒྱད་ནི། ཤར་བརྒྱ་བྱིན་འཁོར་དུ་ལྷའི་དགེ་འདུན་དཀར་
པོ་ཕྱོགས་སྐྱོང་རྣམས་ཀྱི་བཞོན་པའི་གདོང་ཅན་ཡིན་པའི་གླང་པོ་ཆེའི་གདོང་པ་ཅན། ལྷོར་གཤིན་རྗེ་སྔོན་པོ་
མ་ཧེའི་གདོང་པ་ཅན། ནུབ་ཏུ་སྤྲིན་གྱི་རྒྱལ་པོ་དམར་པོ་ཆུ་སྲིན་གྱི་གདོང་པ་ཅན། བྱང་དུ་གནོད་
སྦྱིན་གྱི་སྡེ་དཔོན་སེར་པོ་རྟའི་གདོང་པ་ཅན། བྱང་ཤར་དུ་ཡི་དྭགས་འདུས་པ་དུད་ཀ་གླང་གི་གདོང་
པ་ཅན། ཤར་ལྷོར་དྲང་སྲོང་འདུས་པ་དམར་པོ་ར་སྐྱེས་ཀྱི་གདོང་པ་ཅན། ལྷོ་ནུབ་ཏུ་སྲིན་པོའི་
ཚོགས་ཅན་ནག་པོ་རོ་ལངས་ཀྱི་མི་མགོ་གདོང་པ་ཅན། ནུབ་བྱང་དུ་རླུང་གི་རྒྱལ་པོ་ལྗང་གུ་རི་དྭགས་
ཀྱི་གདོང་པ་ཅན། ཐམས་ཅད་ཀྱང་ཤིང་ལོའི་གསེབ་ནས་སྙིང་ག་ཡན་ཆད་འཐོན་པ། གྲི་གུག་དང་
ཐོད་པ་འཛིན་པའོ། ཞིང་སྐྱོང་རྣམས་དར་གྱི་སྟོད་གཡོགས་དང་ཤམས་ཐམས་ཅན་བསྒོམ་གསུངས། དེ་དག་ལ་འབྱུང་
བ་ལྔ་ཡི་རླུང་དང་ལྡན་པ་ནི་རོ་དང་མཆོད་རྟེན་དང་མེ་དང་རླུང་དང་སྤྲིན་སྣ་ཚོགས་པས་མཚོན།
གཞན་ཡང་རོ་ནམ་མཁའ་མགོ་བོ་བཅད་པ་དང་། ཤིང་གི་ཡལ་ག་ལ་དཔྱངས་པའི་རོ་དང་། སའི་

སྟེང་བསྙལ་བའི་རོ་དང་། གསལ་ཤིང་གིས་རྩེ་མོར་ཕུག་པ་སྒྲེང་བའི་རོ་དང་། མགོ་བོ་དང་། ཡན་ལག་གི་
རོ་བུ་ཀེང་རུས་དང་། ཅེ་སྤྱང་དང་། ཁྭ་དང་། འུག་པ་དང་། བྱ་རྒོད་དང་། རོ་ལངས་རྣམས་ཕོ་ཕོ་
ཞེས་བྱ་བའི་སྒྲ་སྒྲོགས་པར་བྱེད་པ། མ་ལུས་པ་རྣམས་ཀྱང་སྔོན་གྱི་གྲུབ་པ་ཐོབ་པ་རྣམས་ཀྱི་མངོན་
པར་རྟོགས་པ་སྟེ། གནོད་སྦྱིན་དང་། སྲིན་པོ་དང་། ཡི་དྭགས་དང་། ཤ་ཟ་དང་། སྨྱོ་བྱེད་དང་།
རྗེད་བྱེད་དང་། མཁའ་འགྲོ་དང་། མཁའ་འགྲོ་མ་རྣམས་དང་། ཆུ་དང་། ཤིང་ངམ་ཐམས་ཅད་རིལ་ལས་
འབར་བ་མེ་དང་། མཆོད་རྟེན་དང་། སྒྲུབ་པ་པོ་རྣམས་དང་བཅས་པའི་དུར་ཁྲོད་ཀྱིས་ཡོངས་སུ་
བསྐོར་བའི་གཞལ་ཡས་ཁང་གི་ཕྱོགས་བཞི་ཕྱོགས་མདོག་མཚམས་བཞི་མཛེས་མཚོན་ཅན་ནང་གི་ལྷ་སྣམ།
ཤར་དཀར། ལྷོ་སེར། ནུབ་དམར། བྱང་ལྗང་། དབུས་སྔོན་པོའི་དབུས་སུ་སྣ་ཚོགས་པདྨ་འདབ་མ་
བརྒྱད་རྡོ་རྗེ་ར་བའི་ནང་ཚུན་ཆད་ཁེབས་པའི་ལྟེ་བར་ཉི་མའི་དཀྱིལ་འཁོར་གྱི་སྟེང་དུ། སེམས་དག་པ་གཞལ་
ཡས་ཁང་ཡིན་ཏེ། བྱང་ཕྱོགས་སོ་བདུན་གྱི་ངོ་བོ་ཡིན་པས་སོ། །ལུས་དག་པ་དུར་ཁྲོད་ཡིན་ཏེ་ལུས་ཀྱི་བུ་ག་
དང་རྩ་རླུང་སྦྱང་གཞི་ཡིན་པའི་ཕྱིར།་དེས་ན་གཞལ་ཡས་ཁང་ལས་དུར་ཁྲོད་ཀྱིས་ཟབ་གསུང་། སྤྱིར་ལུས་ལ་
གནད་དུ་བསྣུན་པ་སྔགས་ཀྱི་ཁྱད་ཆོས། ཁྱད་པར་དུར་ཁྲོད་བླ་མེད་ཀྱི་ཁྱད་ཆོས་ཡིན་གསུངས། གཟུགས་
ཁམས་ཀྱི་ཚངས་པ། ལྷའི་དབང་པོ་བརྒྱ་བྱིན། གཞན་འཕྲུལ་དབང་བྱེད་ཀྱི་བདུད་སྡིག་ཅན། རི་རབ་ཀྱི་རྩེ་
མོ་མན་ཆོད་གླིང་བཞིས་བདག་པོ་དྲག་པོ་དབང་ཕྱུག་ཆེན་པོ། ལྷོ་ཡི་མཆོད་རྟེན་ནག་པོ། ནུབ་ཀྱི་
དམར་པོ། ཤར་ལྷོར་ཡང་གསུང་། ནུབ་བྱང་གི་ལྗང་གུ། གཞན་ལྔ་དཀར་པོ་ཡིན་གསུངས། ཉོན་མོངས་པ་ལ་
སོགས་པ་བདུད་བཞིའི་ངོ་བོ། ཉོན་མོངས་ཚངས་པ་གཟུགས་ཁམས་ཀྱི་སེར་པོ། དབང་པོ་ལྷའི་བུ་དཀར་པོ། ཉེ
་དབང་འཆི་བདག་སྔོན་པོ། དྲག་པོ་ཕུང་པོའི་བདུད་ནག་པོ་རྣམས་སྟེང་ནས་ཐལ་མོ་སྦྱར་བ་སྟེང་དུ་བརྩེགས་པ། 
འདབ་མ་བརྒྱད་ལ་ཟླ་བའི་དཀྱིལ་འཁོར་གྱི་སྟེང་དུ། ཤར་དུ་གཏི་མུག་ཚངས་པ་འདོད་ཁམས་ཀྱི་སེར་པོ། 
ལྷོར་ཤར་ཕྱོགས་དབང་པོ་ང་རྒྱལ་དཀར་པོ། ནུབ་ཏུ་ཁྱབ་
འཇུག་ཉེ་དབང་ཞེ་སྡང་སྔོན་པོ། བྱང་དུ་འདོད་ཆགས་དྲག་པོ་བྱང་ཤར་ནག་པོ། བྱང་ཤར་དུ་ལྷོ་ཕྱོགས་གཤིན་
རྗེ་འཆི་བདག་སྔོན་པོ། ཤར་ལྷོར་རྣམ་སྲས་ནོར་བདག་སེར་སྣ་སེར་པོ། ལྷོ་ནུབ་ཀྱི་ཕྱོགས་སྐྱོང་ཏུ་སྲིན་པོ་
ཁོང་ཁྲོ་ནག་པོ་ལྷོ་ནུབ། ནུབ་བྱང་དུ་ལྷ་མིན་ཐགས་བཟང་རིས་དྲེགས་པ་ང་རྒྱལ་གྱི་བྱེ་བྲག་དུད་ཀ་རྣམས་

འགྱེལ་ཞིང་ཐལ་མོ་སྦྱར་ཞིང་གདོང་གྱེན་དུ་ཕྱོགས་པའི་གདན་དང་བཅས་པར་གྱུར། འདིས་དོན་བསྒོམ་
བྱ་སྒོམ་བྱེད་ཐ་དད་མེད་པའི་དོན་ལ་མཉམ་པར་འཇོག་ཨོཾ་སརྦ་ཏ་ཐཱ་ག་ཏ་ནི་ལ་ཡ་བཛྲ་སྭ་བྷཱ་ཝ་ཨཱཏྨ་ཀོཉ་ཧཾ།
དེ་ལ་ཐོག་མར་ལོངས་སྐུའི་སྒྲུབ་ཐབས་ནི་དབུས་ཀྱི་གདན་གྱི་གདན་གྱི་ལྟ་བ་ལྷའི་སྣམ་བསྟན་གསུངས་སྟེང་དུ་
སངས་རྒྱས་ཀྱི་མཚན་བཟང་པོ་སུམ་ཅུ་རྩ་གཉིས་ཀྱི་ངོ་བོ་སྐར་མའི་རྣམ་པ་ཁ་དོག་དཀར་ལྟ་བུའི།
ཕའི་སྣང་བ་དེ་ཨ་ཨཱ། ཨི་ཨཱི། ཨུ་ཨཱུ། རི་རཱི། ལི་ལཱི། ཨེ་ཨཻ། ཨོ་ཨཽ། ཨཾ་ཨ༔ ཉི་ཟེར་ལས། དབྱངས་གསལ་
ཕྲག་གཅིག་སྐོར། ཕྲག་གཅིག་གཡོན་སྐོར་ཏེ། ཨ་གཉིས་བདུད་མགོར་འཛོམ། ཨཚེག་དྲག་ཅན་གཉིས་བདུད་ཀྱི་རྐང་
པའི་མཚམས་སུ་འཛོམ་པའོ་གསུངས། ཕྲག་གཉིས་བརྗོད། ཞུ་བ་ལས་བྱུང་བའི་ཟླ་བའི་དཀྱིལ་འཁོར་མེ་
ལོང་ལྟ་བུའི་ཡེ་ཤེས་འདི་ངོ་བོའི་སྒོ་ནས་ཐབས་དང་ཁ་དོག་གི་སྒོ་ནས་དག་པ་གཉིས་ལྡན་མཚོན་ན། དེའི་སྟེང་དུ་
དཔེ་བྱད་བཟང་པོ་བརྒྱད་ཅུའི་བདག་ཉིད་མར་མེའི་ཕྲེང་བ་ལྟ་བུའི་དམར་པོ་མའི་སྣང་བ་དེ་ཀ་ཁ་ག་གྷ་ང་།
ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧཀྵ། ཡ་ར་ལ་
ཝ་ཌ་ལྷ། ཕྲག་གཉིས་བརྗོད། དབྱངས་གསལ་ཕྲག་དང་པོ་གཡས་སྐོར། གཉིས་པ་དེའི་ནང་དུ་གཡོན་སྐོར་དུ་
འགོད་པ་ཟླ་ཟེར་ལས་བཤད། རྨོར་ཆེན་གྱི་ཨཱ་ལི་གཡོན་བསྐོར། ཀཱ་ལི་གཡས་སྐོར་དུ་གསུངས། ཞུ་བ་ལས་བྱུང་བའི་
ཉི་མའི་དཀྱིལ་འཁོར་དམར་པོ་མཉམ་པ་ཉིད་ཀྱི་ཡེ་ཤེས་འདིས་ངོ་བོའི་སྒོ་ནས་ཤེས་རབ་སྟོང་ཉིད་དང་། ཁ་
དོག་གི་སྒོ་ནས་སྙིང་རྗེ་མཚོན། དེ་གཉིས་ཀྱི་བར་དུ་བར་སྲིད་ཀྱི་སེམས་སྣང་ཧཱུཾ་སྔོན་པོ་ཡོངས་སུ་གྱུར་བ་ལས་ཐོད་
པ་དཀར་པོ་དུམ་བུ་གསུམ་པ་དཔྲལ་བར་སྣ་ཚོགས་རྡོ་རྗེས་མཚན་པའི་ལྟེ་བ་ལ་ཧཱུཾ་སྔོན་པོ་གིས་
མཚན་པ། དེའི་གཡོན་དུ་ཨོཾ་ལས་གྲི་གུག་སྔོ་ནག་ཡུ་བ་གདན་ལ་བརྟེན་ཅིང་སོ་གྱེན་ལ་བསྟན་པའི་ལྟེ་བ་ལ་
ཨོཾ་གིས་མཚན་པ་སོ་སོར་རྟོག་པའི་ཡེ་ཤེས། ཉི་ཟླ་ཕྱག་མཚན་ས་བོན་དང་བཅས་པ་རོ་གཅིག་ཏུ་
འདྲེས་པ་ཁ་དོག་དཀར་ལ་དམར་མདངས་ཅན་ཡིན་གསུངས། རང་སེམས་སྟོང་ཉིད་དུ་རྟོགས་ན་བྱ་བ་གྲུབ་པའི་ཡེ་
ཤེས།
དེ་ལས་སྐུ་ཡོངས་སུ་རྫོགས་པ་ཆོས་ཀྱི་དབྱིངས་ཀྱི་ཡེ་ཤེས་ཀྱི་ངོ་བོ། བདག་ཉིད་བཅོམ་
ལྡན་འདས་རྒྱུ་རྡོ་རྗེ་འཛིན་པ་སྐུ་མདོག་དཀར་པོ་ཞལ་བརྒྱད། ཕྱག་བཅུ་དྲུག་པ། ཞབས་བཞི་པ།

རྩ་བའི་ཞལ་གཏི་མུག་དཀར་པོ། གཡས་ཞེ་སྡང་སྔོ། གཡོན་འདོད་ཆགས་དམར། སྟེང་ཞལ་དུད་ཀ་
གཙུག་ཏོར་ཅུང་ཟད་ཡོད། ཆེས་ཁྲོ་བ། །ཞལ་ལྷག་མ་གཉིས་གཉིས་གནག་པ་ཅུང་ཁྲོ་བ། ཞལ་རེ་རེ་ལ་སྤྱན་
དབང་པོ་གཉིས་གཉིས་གསལ་སྟོང་ལྟ་བ་འཁོར་འདས་གཉིས་བཅས་མཁྱེན་པས་གསུམ་གསུམ་དང་ལྡན་ཞིང་
མཆེ་བ་བཞི་བཞི་གཙིགས་པ། དབུ་སྐྲ་སེར་པོ་གྱེན་དུ་བརྫེས་པ། རྩ་ཞལ་གྱི་སྤྱི་བོར་སྣ་ཚོགས་རྡོ་
རྗེས་ལྟེ་བར་སྔོ། རང་ཕྱོགས་མདོག་སེར་བཞི་ཚད་ཙམ་གྱེན་དུ་ལོངས་མཚན་པ། ཕྱག་བཅུ་དྲུག་གིས་ཐོད་པ་
བཅུ་དྲུག་དཔྲལ་བ་རང་ལ་བསྟན་ནས་བཟུང་བའི་གཡས་ཀྱི་དང་པོ་ན་གླང་པོ་ཆེ་དཀར་པོ། གཡོན་གྱི་
དང་པོ་ན་སའི་ལྷ་སེར་པོ། དེ་གཉིས་ཀྱི་ཡུམ་ལ་འཁྱུད་པ། གཡས་ཀྱི་གཉིས་པ་ན་རྟ་སྔོན་པོ། གསུམ་
པ་ན་བོང་བུ་གྭ་པ་མདོག་དམར་སེར། བཞི་པ་ན་གླང་སེར་པོ། ལྔ་པ་ན་རྔ་མོ་ཐལ་ཀ །དྲུག་པ་ན་རྒྱལ་
མོ་རོང་ནས་བྱུང་བའི་དུད་འགྲོའི་རིགས་མིའི་དབྱིབས་ཆེ་ཆུང་སྤྲེའུ་ཙམ་མི་དམར་པོ། བདུན་པ་ན་ཤ་ར་བྷ་ཁྱུང་
སེང་འདྲེས་པ་ལས་བྱུང་བ། ཆེ་ཆུང་ལུག་ཙམ། དབྱིབས་རལ་བ་མཇུག་མ་ཚུན་སེང་གེ་ཇི་ལྟ་བ་ལ། ཁྱུང་གི་མཆུ་དང་
རྭ་ཅོ་ཡོད་པ། ཡན་ལག་བཞིའི་སྟེང་ན་ཤ་ཡི་གཤོག་པ་རེ་ཡོད་པ། སེང་གེ་རྐང་པ་བརྒྱད་པའང་ཟེར་འཕུར་ཐུབ་པ་
ཞིག་ཡིན་གསུངས་སྔོན་པོ། བརྒྱད་པ་ན་བྱི་བླ་གྲྭ་པ། གཡོན་གྱི་གཉིས་པ་ན་ཆུའི་ལྷ་དཀར་པོ། གསུམ་པ་ན་
མེའི་ལྷ་དམར་པོ། བཞི་པ་ན་རླུང་གི་ལྷ་ལྗང་གུ། ལྔ་པ་ན་ཟླ་བའི་ལྷ་དཀར་པོ། དྲུག་པ་ན་ཉི་མའི་
ལྷ་དམར་པོ། བདུན་པ་ན་གཤིན་རྗེ་སྔོན་པོ། བརྒྱད་པ་ན་ནོར་འཛིན་སེར་པོ། དབུ་རེ་རེ་ལ་རིགས་
ལྔའི་བདག་ཉིད་མི་མགོ་སྐམ་པོ་སོར་ལྔ་ཅན་ལྔ་ལྔས་དབུ་བརྒྱན་ཅིང་སྡུག་བསྔལ་འཁོར་མོ་ཡུག་གི་ལམ་དུ་ཁྱེར་
བའི་བརྡར་རློན་པ་ཁ་དོག་དམར་པོ་ལྔ་བཅུའི་དོ་ཤལ་ཅན། ལྷ་བརྒྱད་གཡས་པུས་མོར་མཆོག་སྦྱིན། གཡོན་ཐུགས་
ཀར་སྐྱབས་སྦྱིན་མཛད་པ། རིན་པོ་ཆེའི་རྒྱན་དང་། དར་གྱི་སྟོད་གཡོགས་ཤམས་ཐབས་ཅན་ཡིན་གསུངས། 
ཞབས་ཕྱེད་ཀྲུང༌་། རུས་པའི་རྒྱན་དྲུག་དང་ལྡན་པ། ཞབས་གཡས་གཉིས་བརྐྱངས་པའི་བརླ་ལ་གཡོན་གཉིས་
བསྐུམ་པའི་སོར་མོ་རྣམས་གཏད་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། སྒེག་འདོད་
ཅིང་དཔའ་སྡང་བ་མི་སྡུག་པ་གཏི། །དགོད་འདོད་ཅིང་དྲག་སྡང་ཤུལ་གཏི་འཇིགས་སུ་རུང་། །སྙིང་
འདོད་རྗེ་རྔམ་སྡང་དང་ཞི་བ་གཏི་ཡི། །གར་དགུའི་ཉམས་རོ་དང་ལྡན་པ་ཉིད། །དེའི་པང་ན་ཡུམ་རྡོ་རྗེ་

བདག་མེད་མ་སྐུ་མདོག་སྔོན་མོ།ཞལ་གཅིག་ཕྱག་གཉིས་སྤྱན་གསུམ་དུས་གསུམ་མཁྱེན་མ། སྐྱ་སེར་
པོ་གྱེན་དུ་བརྫེས་པ། གཡས་རྡོ་རྗེ་རྩེ་ལྔས་མཚན་པའི་ཟངས་ཀྱི་གྲི་གུག །གཡོན་ཐོད་པ་སྐྱོན་དྲུག་ཡེ་ཤེས་
ལྔའི་ངོ་བོར་ཤེས་པའི་བརྡར་འཛིན་པས་ཡབ་ལ་འཁྱུད་པ། མི་མགོ་སྐམ་པོ་ལྔའི་དབུ་རྒྱན་དང་། སྐམ་
་པོ་མདོག་དཀར་ལྔ་བཅུའི་དོ་ཤལ་ཅན། རུས་པའི་རྒྱན་ལྔ་དང་ལྡན་པ། ཞབས་སྟོང་ཉིད་གཡོན་བརྐྱངས་
ཤིང་གཡས་སྙིང་རྗེ་བསྐུམ་པས་ཡབ་ལ་འཁྱུད་པ། གཉིས་ཀའང་ཡེ་ཤེས་ཀྱི་མེ་ཁ་དོག་ལྔ་ལྡན་འབར་
བའི་དབུས་ན་བཞུགས་པ། ཡུམ་གྱི་མཁའ་མི་དམིགས་ཏེ་སྟོང་པའི་ངང་ལས་ཨཱལས་པདྨ་དམར་
པོ་ཚད་མེད་བཞི་དང་དགའ་བཞིའི་ངོ་བོ་འདབ་མ་བརྒྱད་པའི་ཟེའུ་འབྲུ་ལ་ཡུལ་སྟོང་ཉིད་ཨཱས་མཚན་པ།
ཨོ་པདྨ་སུ་ཁ་དྷཱ་ར། པདྨ་མ་བདེ་བ་འཛིན་པ་ནི། །མ་ཧཱ་རཱ་ག་སུ་ཁན་ད། འདོད་ཆགས་ཆེན་པོའི་
བདེ་བ་སྟེར། །ཙ་ཏུ་རཱ་ནནྡ་བྷ་ག་བི་ཤུ། དགའ་བཞིའི་སྐལ་བ་སྣ་ཚོགས་པ། །ཧཱུཾ་ཧཱུཾ་ཧཱུཾ། ཀཱཏྱཾ་ཀུ་རུ་
ཥ་མེ། བྱ་བ་མཛོད་ཅིག་བདག་ལའོ། །
ཡབ་ཀྱི་གསང་བའི་གནས་མི་དམིགས་ཏེ་སྟོང་པའི་ངང་ལས་ཧཱུྃ་ལས་རྡོ་རྗེ་སྔོན་པོ་རྩེ་ལྔ་པ་
ལྟེ་བ་ལ་ཡུལ་ཅན་ཡེ་ཤེས་གཟུང་འཛིན་དང་བྲལ་བའི་ཧཱུྃ་གིས་མཚན་པ། ༀ་བཛྲ་མ་ཧཱ་དེ་ཥ། རྡོ་རྗེ་ཞེ་སྡང་
ཆེན་པོ་ནི། །ཙ་ཏུ་རཱ་ནནྡ་དཱ་ཡ་ཀཿ དགའ་བ་བཞི་ནི་སྟེར་བར་བྱེད། །ཁ་ག་མུ་ཁ་ཨེ། མཁའ་
འགྲོའི་གདོང་པ་རོ་གཅིག་མགོན། ཀཱ་ར་སོ་ནཱ་ཐ། ཧཱུྃ་ཧཱུྃ་ཧཱུྃ།བྱ་བ་མཛོད་ཅིག་བདག་ལའོ། །ཀཱརྨ་
ཀུ་རུ་ཥ་མེ། ཡབ་ཡུམ་སྙོམས་པར་ཞུགས་པའི་བདེ་བ་ཆེན་པོའི་སྒྲ་ཧ་ཧ་བཞད་པ་སི་སི་བདེ་བའི་སྒྲ་
ཀུན་དུརྩ་སྙོམས་འཇུག་བཛྲ་རྡོ་རྗེ་དྷཱིཀ་མཆོག་གི་དངོས་གྲུབ་ཐོབ་པའི་བརྡར་ཅེས་གསང་བའི་གནས་སུ་གྲག་
པའི་སྒྲས་ཕྱོགས་བཅུའི་དེ་བཞིན་གཤེགས་པ་ཐམས་ཅད་རིགས་ལྔ་ཡབ་ཡུམ་བཅུའི་རྣམ་པར་སྤྱན་དྲངས།
ཡབ་ཀྱི་ཞལ་དུ་ཞུགས། ཐུགས་ཀར་རིགས་ལྔ་ཡབ་ཡུམ་རྣམས་ཕྱི་ནང་གི་ལྷ་སྙོམས་འཇུག་གི་རྗེས་ཆགས་ཀྱི་
མེས་འོད་དུ་ཞུ། ལྷ་སྐུ་དེ་ཀུན་རྫོབ་ཡིན་ལ་སྟོང་ཉིད་སྙིང་པོ་ཅན་དུ་བསྒོམ་པ་ལས་ཐ་དད་མེད་པའི་བརྡར། 
བྱང་སེམས་དངུལ་ཆུའི་མདོག་ལྟ་བུ་སྐུའི་དབྱིབས་བརྒྱུད་རྡོ་རྗེའི་ལམ་ནས་ཡུམ་གྱི་མཁར་བབ་པས་ཐིག་ལེ་ཆ་
བརྒྱད་ཐིག་ལེ་བརྒྱད་ཀྱི་མདོག་ཐིག་ལེ་དངོས་ཀྱི་མདོག་ལྟ་བུ་དཀར་ལ་དམར་བའི་མདངས་ཅན་དུ་གྱུར། དེ་རྣམས་

གི་ཙ་བི་བྷཾ་པཾ་ཤོ་ལོ་ཌོ་ཞེས་པའི་ས་བོན་བརྒྱད་དུ་གྱུར། དེ་རྣམས་འོད་དུ་ཞུ་ལྷ་མོ་བརྒྱད་དུ་གྱུར་
ནས། ཡུམ་གྱི་མཁའ་ནང་གི་ལྷ་མོ་རྣམས་སྦྱོར་མཚམས་ནས་ཕྱིར་འཐོན་ཏེ། གདན་སོ་སོའི་སྙིང་གའི་སྟེང་
དུ་རིམ་པ་བཞིན་འཁོད་པ་ནི། ཤར་དུ་རྣམ་སྣང་གི་ངོ་བོ་གོ་རི་ནག་མོ་གཡས་གྲི་གུག་འཕྱར་བ་སྡིག་འཛུབ་
ཀྱི་རྩེ་སྨིན་མཚམས་དང་མཉམ་པ། གཡོན་ཉ་གསོན་པོ་རོ་ཧི་ཏ་དམར་ཁྲ་འཛིན་པ། ལྷོར་ཙོ་རཱི་རིན་འབྱུང་དམར་མོ་
གཡས་ཐོད་པའི་ཅང་ཏེའུ་འཁྲོལ་བ། གཡོན་ཕག་པ་གཏི་མུག་འཛིན་པ། ནུབ་ཏུ་བེ་ཏཱ་ལཱི་སྣང་མཐའ་སེར་
མོ་གཡས་རུས་སྦལ་འདོད་ཆགས། གཡོན་བདུད་རྩིའི་ཐོད་པ་འཛིན་པ། བྱང་དུ་གྷསྨ་རཱི་དོན་གྲུབ་ལྗང་གུ་
གཡས་ཞེ་སྡང་སྦྲུལ། གཡོན་ཐོད་པ་འཛིན་པ། བྱང་ཤར་དུ་པུཀྐ་སཱི་མ་མ་ཀི་སྔོན་མོ་གཡས་ང་རྒྱལ་སེངྒེ།
གཡོན་ཡུ་བ་གྲུ་གང་བའི་རྩེར་རྡོ་རྗེ་ཕྱེད་པ་ཅན་ལ་བརྟེན་པའི་དགྲ་སྣའི་སོ་མེ་ལོང་ཕྱེད་བཀས་པ་ལྟ་བུའི་རྒྱུ
འང་རྡོ་རྗེ་ཕྱེད་པས་མཚན་པ་དགྲ་སྟ་འཛིན་པ། ཤར་ལྷོར་རི་ཁྲོད་མ་སྤྱན་མ་དཀར་མོ་གཡས་པདྨ་འདབ་
བཞིའི་སྟེང་ན་དགེ་སློང་བདག་འཛིན་སྤོངས་པའི་རྣམ་པ་ཅན་གནས་པའི་པདྨའི་ཡུ་བ་ནས་འཛིན་པ། 
གཡོན་སེར་སྣའི་མདུད་པ་གྲོལ་བའི་བརྡར། གསིལ་བྱེད་འཛིན་པ། ལྷོ་ནུབ་ཏུ་གདོལ་པ་གོས་དཀར་མོ་སྔོ་དམར་གཡས་ཆོས་ཀྱི་
འཁོར་ལོ་རྩིབས་བཞི་པ་གཡོན་གཏི་མུག་ཐོང་གཤོལ་འཛིན་པ། ནུབ་བྱང་དུ་གཡུང་མོ་དམ་ཚིག་སྒྲོལ་མ་སྟེ་
མདོར་ན་རིགས་ལྔ་ཡུམ་བཞིའི་ངོ་བོ་ལྷ་མོ་བརྒྱད་ཁ་དོག་སྣ་ཚོགས་པ་གཡས་རྡོ་རྗེ་སྟེ་བརླ་གཉིས་མན་ཆད་ཞབས་
གཉིས་ལྗང་གུ།སུམ་མདོ་དམར་པོ། ལྟེ་བ་དཀར་པོ། བྲང་སེར་པོ། མགྲིན་པ་ཡན་གྱི་དབུ་སྔོན་པོ་སྟེ་ཕྱི་ནང་གི་འབྱུང་
བཞིའི་རིམ་པ་དང་མཐུན་ནོ། །གཡོན་སྡིགས་མཛུབ་སྟོང་ཉིད་ལ་བདུད་ཐམས་ཅད་སྐྲག་པའི་བརྡར་མཛད་པ།
 ཐམས་ཅད་ཀྱང་ཞལ་གཅིག་ཕྱག་གཉིས་སྤྱན་གསུམ་མ། སྐྲ་སེར་པོ་གྱེན་དུ་བརྫེས་པ། གཅེར་བུ་རུས་
པའི་རྒྱན་ལྔས་བརྒྱན་པ། མི་མགོ་སྐམ་པོ་ལྔས་དབུར་བརྒྱན་ཅིང་། སྐམ་པོ་ལྔ་བཅུའི་དོ་ཤལ་བྱས་པ།
ཞབས་གཡོན་བརྐྱངས་པའི་བརླ་ལ་གཡས་བསྐུམ་པའི་སྐྱིལ་ཀྲུང་ཕྱེད་པའི་འཁོར་འདས་ཀྱི་སྣང་བ་ཐམས་ཅད་
སྟོང་ཉིད་སྙིང་རྗེའི་རོལ་པར་ཤར་བའི་གར་སྟབས་ཀྱིས་རང་རང་གི་གདན་ལ་ཡེ་ཤེས་ཀྱི་མེ་འབར་བའི་དབུས་
ན་བཞུགས་པ་གཞི་དུས་ཀྱི་ཀྱེ་རྡོ་རྗེ་གཉིས་འཛིན་གྱི་སླད་མ་ཞུགས་པར་བསྒོམ། དེའི་རྗེས་སུ་ཆོས་སྐུའི་སྒྲུབ་
ཐབས་ནི་སླར་ཡང་ཡབ་ཡུམ་སྙོམས་པར་ཞུགས་པས་བར་སྣང་ནས་ཨོཾ་ཨཱཿཧཱུྃ་ཧོ༔ དམར་པོ་གཉིས་ཀྱིས་མཐའ་

བརྟེན་པའི་བར་དོའི་ཐ་མལ་པའི་བར་དོ་དེ་ཀྱེ་རྡོ་རྗེ་སྐུ་གསུང་ཐུགས་ཏེ། ཤེས་རབ་དང་དམིགས་པ་མེད་པའི་
སྙིང་རྗེ་ཆེན་པོ་ཧོ་གཉིས་སྟེ་ཐབས་ཤེས་རབ་གཉིས་ཀྱི་རྣམ་པར་བསྒྱུར། རྣམ་པར་ཤེས་པ་ཡབ་ཀྱི་ཞལ་དུ་ཞུགས། ཐུགས་
ཀར་རྗེས་ཆགས་མེས་ཞུ་སྐུའི་དབྱིབས་བརྒྱུད་རྡོ་རྗེའི་ལམ་ནས་ཡུམ་གྱི་མཁར་ཡི་གེས་སླེབས་པའི་རྐྱེན་
གྱིས་ཡབ་ཡུམ་གཉིས་རྗེས་སུ་ཆགས་པའི་བར་སྲིད་དེ་སྟོང་ཉིད་སྙིང་རྗེའི་སྙིང་པོ་ཅན་དང་འདྲེས་པའམ་མེས་
འོད་དུ་ཞུ་ནས་བདུད་བཞིའི་སྟེང་དུ་བདེ་བ་ཆེན་པོའི་ངོ་བོ་རྡོ་རྗེ་སེམས་དཔའི་རང་བཞིན་གྱི་ཐིག་
ལེར་སྔོ་སྐྱར་གྱུར། ་
ཨོཾ་སརྦ་ཏ་ཐཱ་ག་ཏ་རྗེས་སུ་ཆགས་པ་ཨ་ནུ་རཱ་ག་ཎ་བདག་བཛྲ་སྭ་བྷཱ་ཝ་ཨཱཏྨ་ཀོཉ་ཧཾ་སྟོང་ཉིད་ལ་བློ་
གཞུག །དེ་ནས་སྙིང་རྗེ་བསྒོམ་པ། རང་གི་ཤེས་པ་མཚམས་ཀྱི་ལྷ་མོ་བཞིར་འཕོས་ཏེ་བསྐུལ་བར་བསམས་
ཤིང་། རྗེ་བཙུན་སྙིང་རྗེའི་ཡིད་བཞེངས་ཤིག །པུཀྐ་སཱི་ནི་བདག་ལ་སྐྱོབས། །སྟོང་པའི་རང་བཞིན་
ཉིད་སྤོངས་ལ། །བདག་ལ་བདེ་ཆེན་སྦྱོར་བཞེད་མཛོད། །ཁྱོད་མེད་ན་ནི་བདག་འགུམ་པས། །
ཀྱེ་ཡི་རྡོ་རྗེ་ཁྱོད་བཞེངས་ཤིག །སྟོང་པའི་རང་བཞིན་ཉིད་སྤོངས་ལ། །རི་ཁྲོད་མ་འབྲས་གྲུབ་པར་
མཛོད། །དགའ་གཙོ་འཇིག་རྟེན་མགྲོན་གཉེར་བ། །སྟོང་པ་ཉིད་ལ་བཞུགས་སམ་ཅི། །ཁྱོད་མེད་
ཕྱོགས་ནི་མི་འཚལ་བས། །གདོལ་པ་མོ་བདག་ཞུ་བ་བགྱིད། །བདག་གིས་ཁྱོད་ཀྱི་ཐུགས་འཚལ་གྱི། །
མིག་འཕྲུལ་མངའ་བ་ཁྱོད་བཞེངས་ཤིག །གཡུང་མོ་བདག་ཉིད་དྲན་ཉམས་པས། །སྙིང་རྗེ་རྒྱུན་
ཆད་མ་མཛད་ཅིག །ཅེས་བསྐུལ་བས། དེ་ནས་སྤྲུལ་སྐུའི་སྒྲུབ་ཐབས་ནི་ཐིག་ལེ་དེ་ཉིད་ཧཱུྃ་དང་ཨོཾ་སྔོན་
པོ་འོད་འབར་ཞིང་བདུད་ཐམས་ཅད་སྐྲག་པར་མཛད་པས་འཇིགས་པར་གྱུར། དེ་ཞུ་བ་ལས་བདག་ཉིད་
འབྲས་བུ་རྡོ་རྗེ་འཛིན་པ་སྐུ་མདོག་སྔོན་པོ་ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། རྩ་བའི་
ཞལ་སྔོན་པོ། གཡས་དཀར། གཡོན་དམར། སྟེང་ཞལ་དུད་ཀ་བྱ་གྲུབ། ཞལ་ལྷག་མ་གཉིས་གཉིས་
གནག་པ་ཆོས་དབྱིངས་ཡེ་ཤེས་ནས་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། ཞེས་པའི་བར་
སྔར་བཞིན། །
ལྷ་ཐམས་ཅད་ཀྱི་ཐུགས་ཀར་པདྨ་དང་ཉི་མའི་སྟེང་དུ་རང་རང་གི་ས་བོན་ཧཱུྃ་ཨོཾ་གཾ་ཙི་ཐཾ་ཧཱུཾ་

པཾ་ཤཾ་ལཾ་ཌི་ས་བོན་དེ་རྣམས་ལས་འོད་ཁ་དོག་ལྔ་འཕྲོས་སྣོད་རང་དམ་ཚིག་སེམས་དཔའ་ཐུགས་ཀའི་ས་བོན་
ཡེ་ཤེས་སེམས་དཔའོ། ས་བོན་གྱི་གདན་པདྨ་དེ་ཚོགས་ཞིང་སྤྱན་འདྲེན་གྱི་སྐབས་ལྟར་དམར་སེར་དགོས་གསུངས། རླུང་
འགྲོ་འོང་དང་བསྟུན་ནས་སྣ་བུག་གཡས་གཡོན་ནས་སྤྲོ་བསྡུ་བྱའོ། །ཀྱི་འཇིག་རྟེན་ལ་ཕོག་གཞལ་ཡས་ཁང་དུ་མོ་དང་། 
བཅུད་ཀྱི་སེམས་ཅན་ལ་ཕོག་ལྷ་དགུ་དུ་མའི་ངོ་བོར་གྱུར་འོད་ཟེར་སླར་འདུས་རང་རང་གི་ས་བོན་ས་རྣམས་ལ་ཐིམ། 
ཐམས་ཅད་ཀྱི་མིག་ཏུ་མཾ་ལས་གཏི་མུག་རྡོ་རྗེ་མ་དཀར་མོ། རྣ་བར་དཾ་ལས་ཞེ་སྡང་རྡོ་
རྗེ་མ་སྔོན་མོ། སྣར་པོ་ལས་སེར་སྣ་རྡོ་རྗེ་མ་སེར་མོ། ཁོར་རཾ་ལས་འདོད་ཆགས་རྡོ་རྗེ་མ་དམར་མོ།
ཐུགས་རྡོ་རྗེ་མའི་ཐུགས་ཀར་ལྷ་སོ་སོའི་ཧཱུྃ་དང་ཨོཾ་སོགས་བསྒོམ་དགོས་གསུངས། དཔྲལ་བར་ཨོཾ་ལས་ཕྲག་དོག་
རྡོ་རྗེ་མཁའ་འགྲོ་མ་རྡོ་རྗེ་མ་ལྗང་གུ། སྙིང་གར་ནཾ་ལས་བདག་མེད་རྣལ་འབྱོར་མ་ནག་མོ། སྤྱི་བོར་ༀ་
ལས་སྐུ་རྡོ་རྗེ་མ་ས་སྤྱོད་དཀར་མོ། མགྲིན་པར་ཨཱལཾས་གསུང་རྡོ་རྗེ་མ་མཁའ་སྤྱོད་མ་དམར་མོ། ཐུགས་
ཀར་ཧཱུྃ་ལས་ཐུགས་རྡོ་རྗེ་མ་བདག་མེད་མ་ནག་མོ། །ཐམས་ཅད་ཀྱང་ཞལ་གཅིག་ཕྱག་གཉིས་མ། གྲི་
གུག་དང་ཐོད་པ་ཁ་ཊཾ་ག་འཛིན་པ། གཅེར་བུ་རུས་པའི་རྒྱན་ལྔ་དང་མི་མགོ་སྐམ་པོའི་ཕྲེང་བས་
བརྒྱན་པ། པད་ཟླ་ཡང་དགོས་རོའི་གདན་ལ་སྐྱིལ་ཀྲུང་གཡོན་བརྐྱང་ཕྱེད་པའི་གར་གྱིས་བཞུགས་པ། རང་
གི་ཐུགས་ཀ་ཐུགས་རྡོ་རྗེ་མའི་མདུན་ན་གསལ་བའི་ཧཱུྃ་ལས་འོད་ལྔ་ལྡན་ལྕགས་ཀྱུ་ལྟ་བུ་འཕྲོས་པས། རང་བཞིན་
གྱི་གནས་ནས་འདི་ཡན་ཚོགས་ཞིང་གི་སྐབས་ལྟར་ཀྱེ་རྡོ་རྗེ་ལྷ་དགུའི་དཀྱིལ་འཁོར་གཙོ་བོའི་སྐུ་ལུས་ལ་
ལུས་དཀྱིལ་དགོས། སྲུང་འཁོར་གཞལ་ཡས་ཁང་དང་བཅས་པ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་
དཔག་ཏུ་མེད་པས་བསྐོར་བ་ཨོཾ་བཛྲ་ས་མཱ་ཛ༔ སྣོད་བཅུད་སྦྱང་སྐབས་ཀྱི་ཡབ་ཀྱི་ཐུགས་ཀར་ཧཱུྃ་སོགས་བསྒོམ་
པ་དེ། ཕྱི་ཡི་སྐྱེ་མཆེད་བྱིན་རླབས་ཚར་རྗེས་ཐུགས་ཀར་སྒོམ་པ་ཡིན། དབང་གི་སྐབས་སུའང་དེ་ལྟར་གོ་དགོས་གསུངས།
ཞེས་དང་། རྡོ་རྗེ་བསྡུ་བའི་ཕྱག་རྒྱས་སྤྱན་དྲངས།་
ཐལ་མོ་སྦྱར་ཏེ། དཀར་མོ་རི་དྭགས་མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད། །
རོ་ལངས་མ་ནི་ཆུ་ལག་མ། །གྷསྨ་རཱི་ནི་སྨན་འཛིན་ཅིང་། །པུཀྐ་སཱི་ནི་རྡོ་རྗེའི་ལག །དེ་བཞིན་རི་
ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་བརྡུང་། །འདི་རྣམས་ཀྱིས་ནི་གཙོ་བོར་མཆོད། །འདོད་

ཆགས་ཆེན་པོའི་རྗེས་ཆགས་པས། །གཡུང་མོས་སྐུ་ལ་འཁྱུད་པ་ཉིད། །ཅེས་པས་རང་གི་སྙིང་ག་ནས་
ལྷ་མོ་བརྒྱད་སྤྲོས་པས་དེ་ལ་མཆོད། སྤྲོ་ན་དེ་རྣམས་ཀྱི་བསྟོད་པར་བསམ་སྟེ་ཁྱོད་ནི་རྣལ་འབྱོར་མ་ཚོགས་ཡོངས་
སུ་བསྐོར། །ཁྱོད་ནི་ཉིད་ཀྱི་ཐུགས་ཀྱི་མཆོག་བརྙེས་པ། །ཁྱོད་ཀྱིས་རྒྱུ་དང་མི་རྒྱུའི་འགྲོ་བ་ཀུན་
བརྒྱན་ཏེ། །སྙིང་རྗེའི་ཐུགས་ཀྱིས་སེམས་ཅན་སད་མཛད་པ། །སྒྱུ་མའི་སྤྲོས་པ་རྡོ་རྗེ་བསྒྲུབ་པའི་
ཡིད། །ཧེ་རུ་ཀ་དཔལ་རྡོ་རྗེ་ཡིད་ཀྱིས་དགེས། །ཞེས་པས་བསྟོད། ཁུ་ཚུར་གཡོན་གྱི་མཐེའུ་ཆུང་
དང་གཡས་པའི་མཛུབ་མོ་སྦྲེལ་ཏེ། ཨོཾ་བཛྲ་གོ་རཱི་ཨཱ་ཀར་ཡ་ཛཞེས་དང་། རང་གི་ཐུགས་གའི་ས་བོན་
ལས་འོད་ཟེར་སྣ་ལྔའི་སྣ་ལས་གོ་རི་ནག་མོ་ལྕགས་ཀྱུ་ཐོགས་པ་དཔག་ཏུ་མེད་པ་སྤྲོས་པས་ལྷ་རྣམས་ཀྱི་ཐུགས་
གར་རེག་པས་སྲུང་འཁོར་གྱི་ནང་དུ་སྤྱན་དྲངས།ཁུ་ཚུར་གཉིས་རྒྱབ་སྤྱད་དེ་ཞགས་མིག་ལྟར་བྱས་ལ།
ཨོཾ་བཛྲ་ཙོ་རི་པྲ་ཝེ་ཤ་ཡ་ཧཱུྃ། ཞེས་དང་། ཙོ་རི་དམར་མོ་ཞགས་པ་ཐོགས་པ་དུ་མས་མགྲིན་པ་ལ་
རེག་པས་ཡེ་ཤེས་པ་རྣམས་དམ་ཚིག་པ་སོ་སོའི་སྨིན་མཚམས་ནས་ཐིམ། མཐེའུ་ཆུང་དང་མཛུབ་མོ་
ཕན་ཚུན་སྦྲེལ་ཏེ། ཨོཾ་བཛྲ་བེ་ཏཱ་ལི་བྷནྡྷུ་ཁཾ། ཞེས་དང་། བེ་ཏཱ་ལཱི་སེར་མོ་ལྕགས་སྒྲོགས་ཐོགས་པ་
མང་པོས་རང་དམ་ཚིག་པའི་ཞབས་ལ་རེག་པས་དམ་ཚིག་པ་ལ་ཡེ་ཤེས་པ་འདྲེས། རྒྱུད་ལས། གསེར་
འགྱུར་རྩི་ཡི་དངོས་པོ་ཡི།།ལྕགས་ནི་གསེར་དུ་བྱེད་པ་ལྟར། །ཡེ་ཤེས་སེམས་དཔག་བཟུང་པ་ཡི། །མི་ཡི་
ལུས་ལ་སངས་རྒྱས་བྱེད། །ཅེས་གསུངས་པ་ལྟར་རོ། །ཁུ་ཚུར་བཅངས་པའི་མཁྲིག་མ་གཉིས་བསྣོལ་ཏེ། ཨོཾ་བཛྲ་གྷསྨ་རཱི་ཝ་
ཤཾ་ཀུ་རུ་ཧོ༔ ཞེས་དང་། གྷ་སྨ་རཱི་ལྗང་གུ་དྲིལ་བུ་ཐོགས་གཞལ་ཡས་ཁང་པ་མང་པོས་ཕྱི་ནང་ཀུན་ཏུ་དྲིལ་
བུའི་སྒྲ་བྱུང་བས། དམ་ཚིག་པ་རྣམས་ཡེ་ཤེས་པའི་ངོ་བོར་གྱུར་པར་བསམ། མངོན་རྟོགས་མི་ཐུབ་ཟླ་
བའི་ལུགས། ལུས་དཀྱིལ་ག་ཡ་དྷ་རའི་ལུགས་ཡིན་གསུང་། ལུས་དཀྱིལ་རྗེ་བཙུན་ཆེན་པོས་ཡི་གེར་
བཀོད་གསུངས། སླར་ཡང་རང་གི་སྙིང་གའི་ཧཱུྃ་ལས་འོད་ཕྲོས་པས། དབང་གི་ལྷ་དེ་བཞིན་གཤེགས་རིགས་ལྔ། ཡུམ་
བཞི། བྱང་ཆུབ་སེམས་དཔའ་བརྒྱད། ལྷ་མོ་དྲུག །ཁྲོ་བོ་བཅུ་དང་བཅས་པ་ཨོཾ་བཛྲ་ས་མཱ་ཛ༔ གོང་
ལྟར་མཆོད། །
སྤྲོ་ན། ཞེ་སྡང་རྡོ་རྗེར་ཕྱག་འཚལ་བསྟོད། །གཏི་མུག་རྡོ་རྗེར་ཕྱག་འཚལ་བསྟོད། །སེར་སྣ་

རྡོ་རྗེ་བདག་ལ་གསོལ། །འདོད་ཆགས་རྡོ་རྗེ་བདག་ལ་སྐྱོབས། །ཡིད་དང་ཕྲག་དོག་ཆེན་པོ་ཀུན། །
རྡོ་རྗེ་ཀུན་གྱི་དམ་ཚིག་མཆོག །ལས་རྣམས་ཐམས་ཅད་སྒྲུབ་བྱེད་པ། །རྡོ་རྗེ་ཅན་ཀུན་དུག་ལྔ་རང་
བཞིན་མེད་པར་ཤེས་པ་བདག་དགེས་མཛོད། །ཅེས་བསྟོད། བཅོམ་ལྡན་དེ་བཞིན་གཤེགས་པ་ཀུན། །
བཅོམ་ལྡན་བདག་ཉིད་ཆེན་པོ་རྣམས། །ཐུགས་རྗེའི་རང་བཞིན་ཅན་རྣམས་ཀྱི། །ཁྱེད་ཀྱིས་བདག་
ལ་དབང་བསྐུར་སྩོལ། །ཞེས་གསོལ་བ་བཏབ་པས། དེ་བཞིན་གཤེགས་པ་དེ་རྣམས་ཧེ་རུ་ཀའི་
གཟུགས་སུ་གྱུར་ནས་རིན་པོ་ཆེའི་བུམ་པ་བདུད་རྩིས་གང་བ་ཐོགས་ཏེ། དང་པོ་ནས་དབང་རྫས་
ལྷ་ཡི་པར་ཤེས་ནས། སངས་རྒྱ་རྣམས་ནི་ཐམས་ཅད་ཀྱི། །གསང་གསུམ་གནས་ལས་བྱུང་བ་ཡི། །ཁམས་
གསུམ་ཀུན་གྱིས་ཕྱག་བྱས་པ། །རྡོ་རྗེའི་དབང་བསྐུར་ཆེན་པོ་སྦྱིན། །ༀ་བཛྲ་བྷ་ཝ་ཨ་བྷི་ཥིཉྩ་ཧཱུྃ།
ཞེས་གསུང་ཞིང་དེ་བཞིན་གཤེགས་པ་རྣམས་ཀྱི་དབང་བསྐུར། རིག་མ་རྣམས་ཀྱིས་རྡོ་རྗེའི་གླུ་
ལེན། བྱང་ཆུ་བསེམས་དཔའ་རྣམས་ཀྱིས་བཀྲ་ཤིས་བརྗོད། ཁྲོ་བོ་རྣམས་ཀྱིས་བདག་འཛིན་རེ་དོགས་
གཉིས་འཛིན་གྱི་འཁྲུལ་སྣང་གིབགེགས་བསྐྲད། ལྷ་མོ་རྣམས་ཀྱིས་མཆོད་རང་ཉིད་ཞེན་པ་ཇེ་ཆུང་དུ་གྱུར་པར་
བསམ་པ་དང་བཅས་ཏེ་དབང་བསྐུར་བས། ་དབང་གི་ཆུ་རྒྱུན་དེས་སྨིན་མཚམས་ཡན་ཆན་གང་།
བུམ་པའི་དབང་ཐོབ། ལུས་ཀྱི་དྲི་མ་དག སྤྱི་བོའི་འཁོར་ལོ་མི་བསྐྱོད་པ། །ན་ཆའི་བདག་ཉིད་འོད་
དཔག་མེད། །མགུལ་གྱི་ཕྲེང་བ་རིན་ཆེན་བདག།ལོག་པར་རྣམ་པར་སྣང་མཛད་བརྗོད། །སྐུ་
རགས་ལ་ནི་དོན་ཡོད་གནས། །ཡན་ལག་ཀུན་ལ་རྡོར་འཛིན་མགོན། །དབང་གི་ཆུ་རྒྱུན་དེས་མགྲིན་
པ་ཡན་ཆད་གང་། གསང་བའི་དབང་ཐོབ། ངག་གི་དྲི་མ་དག །ལྟེ་བ་སྤྲུལ་པའི་འཁོར་ལོ་ཨོཾ་ལས་
ཀྱི་ཕྱག་རྒྱ། །སྙིང་ག་ཆོས་ཀྱི་འཁོར་ལོ་ཕྱོགས་ཆོས་ཀྱི་ཕྱག་རྒྱ། །མགྲིན་པ་ལོངས་སྤྱོད་ཀྱི་འཁོར་ལོ་ཨོ་
ཕྱག་རྒྱ་ཆེན་པོ། སྤྱི་བོ་བདེ་བ་ཆེནད་པོའི་འཁོར་ལོ་ཧོ་དམ་ཚིག་གི་ཕྱག་རྒྱ། དབང་གི་ཆུ་རྒྱུན་དེས་
སྙིང་ག་ཡན་ཆད་གང༌། ཤེས་རབ་ཡེ་ཤེས་ཀྱི་དབང་ཐོབ།སེམས་ཀྱི་དྲི་མ་དག །མིག་ཏུ་གཏི་མུག་
རྡོ་རྗེ་མ། །རྣམ་བར་ཞེ་སྡང་རྡོ་རྗེ། །སྣ་ལ་སེར་སྣ་གསང་བའི་དཀར་མོ་རྡོ་རྗེ་མ། །ཁ་ལ་འདོད་ཆགས་
རྡོ་རྗེ་མ། །ལུས་ལ་ཕྲག་དོག་རྡོ་རྗེ་མ། །ཡིད་ལ་བདག་མེད་རྣལ་འབྱོར་མ། །སྤྱི་བོ་སྐུ་རྡོ་རྗེ་མ།

མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། དབང་གི་ཆུ་རྒྱུན་དེས་རྐང་མཐིལ་ཡན་
ཆད་གང་། ་དབང་བཞི་པ་ཐོབ། ལུས་ངག་ཡིད་གསུམ་གྱི་དྲི་མ་དག །ཆུའི་ལྷག་མ་ཡར་ལུད་པ་
ལས་གཙོ་བོ་ཡབ་ཡུམ་གཉིས་གོ་རཱི་དང་པུཀྐ་སཱི་ལ་མི་བསྐྱོད་པ། ཙོ་རི་དང་ཤཱ་ཝ་རི་ལ་རྣམ་པར་
སྣང་མཛད། བེ་ཏཱ་ལཱི་དང་ཙནཱ་ལཱི་ལ་རིན་ཆེན་འབྱུང་ལྡནཾ། གྷསྨཱ་རཱི་དང་ཌ་བི་ནཱི་ལ་འོད་དཔག་མེད། ་
ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་བཛྲ་སྭ་བྷཱ་ཝ་ཨཏྨ་ཀོཉ་ཧཾ། བདུད་རྩི་དངོས་སུ་འབྱོར་རམ་
བསམ་ཀྱང་རུང་སྟེ། ཨོཾ་བཛྲ་ཨ་མྲྀ་ཏ་ཀུན་ལི་ཧ་ན་ཧ་ནཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཨོཾ་སྭ་བྷ་ཝ་ཤུདྡྷ་སརྦ་
དྷརྨ་སྭ་བྷ་ཝ་ཤུདྡྷོཉཧཾ། སྟོང་པའི་ངང་ལས་རང་བྱུང་གི་བརྩོན་འགྲུས་མཚོན་བྱེད་ཡཾ་ལས་རླུང་གི་དཀྱིལ་
འཁོར་སྔོན་པོ་གཞུ་བདུངས་པ་ལྟ་བུ་བ་དན་གྱིས་མཚན་པ། རང་གི་མདུན་དུ་ཐོད་པ་དུམ་བུ་གསུམ་པར་
དེའི་སྟེང་དུ་ཡེ་ཤེས་མཚོན་བྱེད་རཾ་ལས་མེའི་དཀྱིལ་འཁོར་གྲུ་གསུམ་དམར་པོ་རི་ལས་མེ་འབར་བས་
མཚན་པ། དེའི་སྟེང་དུ་ངོ་ཤེས་ན་བདེ་ཆེན་གྱི་ཡེ་ཤེས་མཚོན་བྱེད་ཨ་ལས་ཐོད་པ་དཀར་པོ་དུམ་བུ་གསུམ་
པ་སྟོང་གསུམ་གྱི་ཁྱོན་དང་མཉམ་པ་དཔྲལ་བ་རང་ལ་བསྟན་པ་དེའི་སྟེང་མངོན་བྱང་དང་པོ་དུ་རང་རྒྱུད་ཀྱི་མེ་
ལོང་ལྟ་བུའི་ཡེ་ཤེས་མཚོན་བྱེད་ཨ་ལས་ཟླ་བའི་དཀྱིལ་འཁོར།དེའི་སྟེང་འཁོར་བའི་འཁྲུལ་སྣང་བཞི་དུ་རྒྱུ་རྒྱུད་
མཚོན་བྱེད་ཤར་དུ་གོ་ལས་བ་ལང་གི་ཤ །ཕྱི་ནང་ཆ་ཚང་བ་ལྷོར་ཀུ་ལིས་ཁྱིའི་ཤ །ནུབ་ཏུ་ད་ལས་རྟའི་ཤ །
བྱང་དུ་ཧ་ལས་གླང་པོ་ཆེའི་ཤ །དབུས་སུ་ན་ལས་མིའི་ཤ་མགོ་ཕར་བསྟན་ཁ་གྱེན་བསྟན། རོ་རྣམས་གོན་
སྐྱལ་དུ་འགྱེལ་བ། ཤ་རེ་རེར་བདུད་རྩི་ལྔ་རེ་ཡོད་པའི་མཚོན་བྱེད། ཐབས་རྒྱུད་མཚོན་བྱེད་ཤ་དེ་རྣམས་རེ་རེའི་སྟེང་
དུ་ཡང་ལམ། ཐོད་པ་ལྔ་རེའི་ནང་ཤར་དུ་ལྔ་མཚམས་སུ་མངོན་བྱང་ལྔའི་ངོ་བོ་ཧཱུྃ་ལས་དྲི་ཆེན། ལྷོར་ཨཾ་ལས་
རཀྟ། ནུབ་ཏུ་ཛཾ་ལས་བྱང་སེམས། བྱང་དུ་ཁཾ་ལས་ཤ་ཆེན་གྱི་དྭངས་མ་ཀླད་པོ། དབུས་སུ་ཧཱུཾ་ལས་
དྲི་ཆུ། འདི་དག་ཀྱང་ཚན་པ་ལོ་ལྔ་དགོས་གསུངས་དེ་རྣམས་ཀྱི་སྟེང་དུ་འབྲས་བུའི་རྒྱུད་སྐུ་ལྔ་འམ་
ཡེ་ཤེས་ལྔའི་ངོ་བོ་ཤར་དུ་བྷི་མེ་ལོང་ལྟ་བུའི་ཡེ་ཤེས། ལྷོར་ཨཾ་མཉམ་པ་ཉིད་ཀྱི་ཡེ་ཤེས། ནུབ་ཏུ་ཛཱི་སོ་སོར་རྟོག་པའི་
ཡེ་ཤེས། བྱང་དུ་ཁཾ་བྱ་བ་གྲུབ་པའི་ཡེ་ཤེས། དབུས་སུ་ཧཱུཾ་ཆོས་ཀྱི་དབྱིངས་ཀྱི་ཡེ་ཤེས། ཐབས་ཤེས་
ཀྱི་ངོ་བོ་དབྱངས་གསལ་རྨོར། མངོན་བྱང་གསུམ་པ་ནི་འདི་ནས་ཟླ་བའི་མཐར་གཡོན་སྐོར་གྱིས་དཀར་པོ་ཨ་ཨཱ།

ཨི་ཨཱི། ཨུ་ཨཱུ། རི་རཱི། ལི་ལཱི། ཨེ་ཨེ། ཨོ་ཨཽ། ཨཾ་ཨ༔ གཡས་སྐོར་གྱིས་དམར་པོ་ཀ་ཁ་ག་གྷ་ང་།
ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ་ཤ་ཥ་ས་ཧ་ཀྵ། དེ་རྣམས་
ཀྱི་སྟེང་གི་ནམ་མཁའ་མཐོ་གང་ཙམ་ལ་སངས་རྒྱས་ཐམས་ཅད་ཀྱི་གཟུགས་སྐུའི་ངོ་བོ་ཨོཾ་དཀར་པོ་མགོ་བོ་
སེམས་ཅན་ལ་དུས་རྟག་ཏུ་ཐུགས་རྗེས་གཟིགས་པའི་བརྡར་ཐུར་དུ་བལྟས་པ་ལྷུང་ལ་ཁད་པ། མངོན་བྱང་
གཉིས་པ་ནི་དེའི་སྟེང་དུ་རཾ་ལས་ཉི་དཀྱིལ་དང་རྡོ་རྗེ་ཧཱུྃ་གིས་མཚན་པ་ནི་ཆོས་སྐུའི་ངོ་བོ་འོད་འཕྲོས་རླུང་
གཡོས་མེ་སྦར་སོགས་མཛད་པ་འཕྲིན་ལས་མཚོན་གསུངས་ཉི་མའི་དཀྱིལ་འཁོར། འདི་མངོན་བྱང་གསུམ་
པར་གཏོགས་དེའི་སྟེང་དུ་ཧཱུྃ་ལས་ཐུགས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ། མངོན་བྱང་བཞི་པ་འདི་ནས་རྡོ་རྗེའི་ལྟེ་
བའི་ཧཱུཾ་ལས་བྱིན་རླབས་འོད་ཟེར་འོག་ཏུ་འཕྲོས་པ་འགྲོ་རྒྱུད་རླུང་གི་བ་དན་ལྟ་བུ་ལ་ཕོག་པས་དད་པའི་
རླུང་གཡོས་བརྩོན་འགྲུས་ཀྱི་མེ་སྦར་བས་གཞི་ཤ་ལྔའི་སྟེང་དུ་ལམ་བདུད་རྩི་ལྔ་རྣམས་སྐོལ་ཞིང་འོད་དུ་
ཞུ་བའི་གཞི་འབྲས་ལམ་གྱིས་བསྟན་བཅོས་ནས་ཉམས་སུ་བླང་བའི་མོས་གུས་ཀྱི་རླངས་པ་ཚ་བའི་རྣམ་པ་ཅན་
གྱེན་ལ་སོང་བས། སྐུ་ཨོ་དང་ཐུགས་རྡོ་རྗེའི་ལྟེ་བའི་ཧཱུྃ་ལ་ཕོག་པས་བྱིན་རླབས་ཀྱི་བདུད་རྩིའི་རྒྱུན་
དཀོར་པོ་གྲང་བའི་རྣམ་པ་ཅན་འཛུག་ནས་ཐོད་པར་ལྟུང་། ཡང་ཧཱུྃ་ལས་འོད་ཟེར་ཕྱོགས་བཅུར་འཕྲོས་པས་
དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡང་དག་པ་ཐུགས་གཉིས་སུ་མེད་པའི་ཡེ་ཤེས་ཀྱི་
བདུད་རྩི་རྣམས་ཧེ་རུ་ཀ་ཀྱེ་རྡོར་དཀར་པོ་ཞལ་གཅིག་ཕྱག་གཉིས་པའི་རྣམ་པར་གཡས་རྡོ་རྗེ་གཡོན་ཐོད་པ་
བདུད་རྩི་གང་བ་འཛིན་པ་ཡང་ངོ་བྱོན་ཏེ། རྡོ་རྗེ་ལྟེ་བའི་ཧཱུཾ་ལ་ཐིམ་པས་རྡོ་རྗེ་བྱིན་རླབས་ཀྱི་ལྗིད་དང་ལྡན་
པར་གྱུར། འདི་ལ་མངོན་བྱང་ལྟར་དང་གཞི་ལམ་འབྲས་གསུམ་དབྱེར་མེད་དུ་བྱེད་པའི་ལམ་རིམ་ལྟར་བཤད་ལུགས་
གཉིས་ཡོད་ཀྱང་བསྒོམ་ཚེ་སོ་སོར་དབྱེར་མི་དགོས་ཞེས་ཟླ་བས་གསུངས། རྡོ་རྗེ་ཉི་མ་ཨོ་དང་བཅས་པ་ཐོད་པའི་
ནང་དུ་ལྷུང་བ་འོད་དུ་ཞུ་ནས་སྔར་གྱི་བདུད་རྩི་རྣམས་དང་གཉིས་སུ་མེད་པར་ཞེས་པའི་དོན་འཁོར་
བའི་ཆོས་རྣམས་མྱང་འདས་ཀྱི་སྐུ་དང་ཡེ་ཤེས་སུ་དབྱེར་མེད་རོ་གཅིག་ཏུ་གྱུར་པ་མངོན་བྱང་བཞི་པ་ཏེ་མངོན་བྱང་ལྔ་པ་
ཁ་དོག་བལྟས་པས་ཚིམ་པ་དང་དྲི་སྣོམ་པས་ཚིམ་པ་དང་རོ་མྱོང་བས་ཚིམ་པ་དང་ནུས་པ་བདེ་ཆེན་གྱི་ཡེ་ཤེས་
བསྐྱེད་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར། རང་གི་ལྕེའི་རྩ་བར་རྡོ་རྗེ་དཀར་པོ་རྩེ་ལྔ་པ་

ནས་འབྲས་ཙམ་གྱི་ལྟེ་བར་ཧཱུྃ་དཀར་པོ་ཡུངས་འབྲུ་ཙམ་ཞིག་བསམ། དེ་ལས་འོད་ཟེར་དཀར་པོ་འཇའ་ཚོན་ཤར་བ་ལྟ་བུ་
ལྕེའི་དབུས་ནས་ཕྱུང་སྟེ་བདུད་རྩི་ལ་རེག་པས་བཅད་བྱུང་བ་དྲངས་ཏེ་མགྲིན་པའི་རྩ་འཁོར་བརྒྱུད་ལུས་ཐམས་ཅད་གང་
བས་ཟག་མེད་ཀྱི་ཡེ་ཤེས་སྐྱེས་པར་བསམ་སྟེ་རྟེན་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱིས་བྱིན་གྱིས་བརླབས་པ་
ཡིན་ནོ། །ཧ་ཡིས་ཁ་དོག །ཧོས་དྲི། ཧཱིས་ནུས་པ་ཕུན་སུམ་ཚོགས་པར་བྱེད། ཨོཾ་ཨཱཿཧཱུྃ་ཧ་ཧོ་ཧི༔ ཞེས་ལན་གསུམ་
བརྗོད་པས་བྱིན་གྱིས་བརླབས་པ་གཡོན་པའི་འཐེབ་སྲིན་ཡང་སྲིན་ལག་གིས་བདུད་རྩི་ལན་གསུམ་དཀྲུགས་
པའི་དབུས་ནས་བླངས་ཏེ་མྱངས་ལ། ལྷ་དགུ་ལུས་དཀྱིལ་དང་བཅས་པ་རྣམས་ཀྱི་ལྗགས་ཧཱུྃ་ལས་རྡོ་རྗེ་དཀར་
པོ་ནས་འབྲས་ཙམ་ལས་བྱུང་བའི་འོད་ཀྱི་སྦུ་གུ་ཅན་གྱིས་གསོལ་བས་ཟག་མེད་བདེ་བས་སྐྱེས་པས་ཚིམ་པར་
རང་གི་ཕུང་ཁམས་སྐྱེ་མཆེད་དང་བཅས་པ་བྱིན་གྱིས་བརླབས་པ་ཡིན་བསམས་ཏེ། ཨོཾ་སརྦ་ཏ་ཐཱ་ག་ཏ་ཨ་མི་ཏ་
སཱ་ད་ན་བཟང་པོ་བཛྲ་སྭ་བྷཱ་ཝ་ཨཱཏྨ་ཀོཉཧཾ། རང་གི་སྙིང་ག་ནས་སྤྲུལ་པའི་ལྷ་མོ་རྣམས་ཀྱིས་མཆོད་
པར་བསམས་ཤིང༌། དཀར་མོ་རི་དྭགས་སོགས་ནས་འཁྱུད་པ་ཉིད། །ཨོཾ་སརྦ་ཏ་ཐཱ་ག་ཏ་པཱུ་ཛ་བཛྲ་
སྭ་བྷཱ་བ་ཨཱཏྨ་ཀོཉཧཾ། ལྷ་མོ་དེ་རྣམས་ཀྱིས་བསྟོད་པར་བསམས་ལ། དཀྱིལ་འཁོར་གྱི་གཙོ་བོ་ཁྱོད་ནི་
བདག་མེད་མ་ལ་སོགས་པ་ལྷན་ཅིག་སྤྱོད་པ་དང༌། གོ་རི་ལ་སོགས་པ་དང་རྗེས་སུ་འབྲང་བའི་རྣལ་འབྱོར་མའི་ཚོགས་
ཀྱིས་ཡོངས་སུ་བསྐོར་ཟག་མེད་ཀྱི་བདེ་བ་ལ་ལོངས་སྤྱོད་པ་སྟེ་ལོངས་སྤྱོད་རྫོགས་པ་དང་། ཁ་སྦྱོར་དང་བདེ་ཆེན་ཞེས་
བྱ་བ་ཡན་ལག་གསུམ་དང་ལྡན་པ་ལོངས་སྐུའི་མཚན་ཉིད་དོ། །གཙོ་བོ་ཁྱོད་ནི་དེ་ཁོ་ན་ཉིད་ཉིད་ཀྱི་དོན་ཐུགས་སུ་
ཆུད་པས་ཐུགས་རྣམ་པར་མི་རྟོག་པ་ཆོས་སྐུའི་དངོས་གྲུབ་ཀྱི་མཆོག་བརྙེས་པ་སྟེ་རང་བཞིན་མེད་པ་ཆོས་སྐུའི་མཚན་
ཉིད་དོ། །
 སྤྲུལ་པའི་སྐུ་ཁྱོད་ཀྱིས་རྒྱུ་བ་བཅུད་ཀྱི་སེམས་ཅན་དང་མི་རྒྱུའི་བ་སྣོད་ཀྱི་འཇིག་རྟེན་གནས་པའི་འགྲོ་བ་
ཀུན་བརྒྱན་ཏེ།ཀུན་གྱི་དོན་འབད་མེད་དུ་གྲུབ་ཤིང་དེའི་རྒྱུ་འང་དམིགས་པ་མེད་པའི། སྙིང་རྗེ་ཆེན་པོའི་ཐུགས་
ཀྱིས་སེམས་ཅན་སད་པ་སྟེ་འཁོར་བའི་སྡུག་བསྔལ་ལས་སྒྲོལ་བར་མཛད་པ་ཚུལ་ཇི་ལྟར་ན། །སྒྱུ་མའི་སྤྲོས་
 ་པ་སྟེ་གང་ལ་གང་འདུལ་གྱི་རྣམ་པར་རྟོག་པ་སྟེ་རྡོ་རྗེ་འཆང་གི་གོ་འཕང་བསྒྲུབ་པའི་ཡིད་དེ་སྟོང་ཉིད་ཆོས་སྐུའི་ངང་
དུ་འཕེན་པ་སྟེ་སྒྲུབ་པའོ། །དེའི་གོ་འཕང་ལ་འགོད་པར་མཛད་པ་སྟེ་སྙིང་རྗེ་ཡོངས་སུ་དག་པ་དང། རྒྱུན་མི་ཆད་པ་དང་

འགོག་པ་མེད་པའི་ཡན་ལག་གསུམ་དང་ལྡན་པ་སྤྲུལ་སྐུའི་མཚན་ཉིད་དོ། །ཧེ་རུ་ཀ་དཔལ་ཁྱོད་ཀྱི་རང་བཞིན་ནིརྡོ་
རྗེ་སྟོང་ཉིད་ཆོས་སྐུ་ཡིད་ཀྱིས་བདེ་སྟོང་གཉིས་སུ་མེད་པའི་ཡེ་ཤེས་དགེས།ས་ཆེན་པོ་འགྱུར་མེད་བདེ་བ་བརྙེས་པ་ནི་
བདེ་བ་ཆེན་པོའི་སྐུ་སྟེ་བདེ་སྟོང་ཟུང་འཇུག་གི་ལྷ་ཀྱེ་རྡོ་རྗེ་ལ་ཕྱག་འཚལ་ལོ་ཞེས་རྨོར། ་དཔྱད། ཨོཾ་སརྦ་ཏ་ཐཱ་ག་ཏ་
སཱུ་ཏི་བཛྲ་སྭ་བྷཱ་ཝ་ཨཱཏྨ་ཀོཉཧཾ། དེ་ནས་མཆོད་བསྟོད་ལྷ་མོ་རྣམས་རང་གི་སྣ་བུག་གཡོན་ནས་ཐུགས་ཀར
བསྟིམ་ཞེས་དེ་ཡན་ཆད་རྣམ་རྟོག་གཞན་གྱིས་བར་མ་ཆོད་པར་བསྒོམས་ལ། རྟེན་དང་བརྟེན་པ་སྣང་ལ་
རང་བཞིན་མེད་པ་སྒྱུ་མ་ལྟ་བུ་ལ་སེམས་གཟུང་། རང་ཉིདགཙོ་བོ་ཡབ་ཡུམ་ནས་བཟུང་། འཁོར་གྱི་ལྷ་མོ།
གཞལ་ཡས་ཁང་། དུར་ཁྲོད། སྲུང་འཁོར་མེ་རི་འབར་བའི་བར་དུ་རིམ་གྱིས་གསལ་འདེབས་ཅིང་སེམས་བཟུང་། དེ་ཡང་
སྣང་ལ་རང་བཞིན་མེད་པ་སྒྱུ་མ་ལྟ་བུ་ཟབ་གསལ་གཉིས་སུ་མེད་པའི་ལྷའི་ངང་ལ་སེམས་གཟུང་དགོས་པ་ཡིན་ཏེ། རྡོ་རྗེ་
གུར་ལས། ཁོང་སྟོང་ཁྱོད་ཀྱི་སྐུ་ལ་ནི། །ཤ་དང་རུས་པ་ཁྲག་ཀྱང་མེད། །ཅེས་གསུངས་པ་ལྟར་རོ། །རྨོར། དེ་ལ་བརྟན་
པ་ན་རྫོགས་པའི་རིམ་པ་བླ་མ་ལས་ཇི་ལྟར་ཐོབ་པ་ལྟར་ཉམས་སུ་བླང་ངོ༌། ། ་
༈ ཞེས་གསུངས་པའི་རྫོགས་པའི་རིམ་པ་ནི། འཁོར་ལོ་བཞི་ལ་བརྟེན་པའི་གཏུམ་མོའི་
རྣལ་འབྱོར་བསྟེན་པའི་ཕྱིར། ལྟེ་བར་ཞེས་སོགས་སྨོས་ཏེ། རང་དཀྱིལ་འཁོར་གྱི་གཙོ་བོར་བསྒོམས་
པའི་ལུས་ཀྱི་དབུས་སུ། སྤྱི་གཙུག་ནས་ལྟེ་བའི་བར་རྩ་ཨ་བ་དྷ་ཏཱི་བ་ཐག་ཙམ་ཤིན་ཏུ་ཕྲ་ཞིང་མར་
མེར་གསལ་བ་ཐིག་ལེ་དྭངས་མས་གང་བ་དམར་སྐྱ། དེའི་གཡས་སུ་རོ་མ་མེའི་རང་བཞིན་རཀྟས་
གང་བ་དམར་པོ། དབུ་མ་སྦ་སྙུག་ཙམ། རོ་རྐྱང་གཉིས་གྲོ་སོག་འབྲིང་པོ་ཙམ་ཞེས་བཀྲ་དཔལ་གསུངས། གཡོན་དུ་
རྐྱང་མ་ཆུའི་རང་བཞིན་བྱང་ཆུབ་ཀྱི་སེམས་ཀྱིས་གང་བ་དཀར་པོ་སྟེ། རྩ་གསུམ་དྲང་སོར་ཐལ་གྱིས་
ཡོད་པ་གསལ་བཏབ། ལྟེ་བའི་རྩ་ཡིག་ཐམས་ཅད་ཁ་དོག་དམར་པོ། རྩ་མགོ་གྱེན་དུ་མཐོ་བའི་རྩ་འཁྱོགགས་ལུགས་
ཡི་གེའི་དབྱིབས་སུ་གནས་པས་རྩ་མགོ་གྱེན་བསྟན། མདུན་ཐད་དྲང་སོ་ནས་ཨཱ་ལི་གཡོན་སྐོར་གྱིས་རྒྱབ་ཀྱི་ཕྱེད་དུ་སླེབས་པ།
ཡང་མདུན་ཕྱེད་ནས་ཀཱ་ལི་ལ་ཧ་ཀྵ་སྤང་བའི་ཡིག་འབྲུ་སོ་གཉིས་ཀྱིས་རྒྱབ་ཕྱེད་དུ་འོང་བ། ཧ་ཀླུ་གཉིས་སྤྱི་བོའི་ཧཾ་དང་།
ལྟེ་བའི་འོག་ཀླུ་ཡིས་གོ་ཆོད་གསུངས། དེ་ནས་ཨ་བི་དྷུ་ཏཱི་ལ་བརྟེན་པའི་ལྟེ་བ་སྤྲུལ་པའི་འཁོར་ལོ་རྩ་འདབ་
དྲུག་ཅུ་རྩ་བཞི་དབུ་མ་ལ་རོ་རྐྱང་གཉིས་ཕན་ཚུན་འཁྲིལ་བའི་དཀྱིལ་སྦོམ་པའི་ལྟེ་བར་ཨོཾ་དམར་པོ་མེའི་རང་

བཞིན་མགོ་གྱེན་ལ་བལྟ་བ། ནང་སྐོར་གྱི་འདབ་མ་བརྒྱད་ཅུང་སྦོམ་ལ། ཨ་ཀ་ཙ་ཊ་ཏ་པ་ཡ་ཤ།
ཕྱིའི་འདབ་མ་ལ་ཨཱ་ལི་ཕྲག་གཉིས། ཀཱ་ལི་ཕྲག་གཅིག་ལ་ཧ་དང་ཀ་སྤངས་པ། སྙིང་ག་ཆོས་ཀྱི་
འཁོར་ལོ་རྩ་འདབ་བརྒྱད་པའི་ལྟེ་བ་ཧཱུྃ་དབུས་སྔོ་མཐའ་སྐྱ་བའི་དཀར་སྔོ་ནག་པོ་མགོ་ཐུར་དུ་བལྟ་བ། 
ཕྱོགས་བཞིར། ཤར་ནས་གཡས་སྐོར་བྷཾ་ཨོཾ་ཛཾ་ཁཾ། མཚམས་བཞིར། ཤར་ལྷོ་ནས་ལོ་མཾ་པཱ་ཏཱ།རྩ་ཡིག་ཐམས་
ཅད་ཁ་དོག་དཀར་སྔོ་རྩ་མགོ་རྣམས་དམའ་བས་རྩ་ཡིག་ཐམས་ཅད་མགོ་ཐུར་བསྟན།མགྲིན་པ་ལོངས་སྤྱོད་ཀྱི་
འཁོར་ལོ་རྩ་འདབ་བཅུ་དྲུག་པའི་ལྟེ་བར་ཨོ་དམར་པོ་མགོ་གྱེན་དུ་བལྟ་བ། འདབ་མ་ལ་ཨཱ་ལི་
ཕྲག་གཅིག །གཡོན་སྐོར་རྩ་ཡིག་ཐམས་ཅད་ཁ་དོག་དམར་པོ་མགོ་གྱེན་བསྟན་སྤྱི་བོར་བདེ་བ་ཆེན་པོའི་འཁོར་
ལོ་རྩ་འདབ་སུམ་ཅུ་རྩ་གཉིས་པའི་ལྟེ་བར་ཧཾ་དཀར་པོ་མགོ་ཐུར་དུ་བལྟ་བ། སྤྱི་འི་རྩ་ཡིག་རྣམས་མགོ་
ཐུར་བསྟན་ཁ་དོག་ཤིན་ཏུ་དཀར་པོ་སྟེ། ལྟེ་སྙིང་གཉིས་ཐབས་ཤེས་མགྲིན་སྤྱི་གཉིས་ཀྱང་ཐབས་ཤེས་ཡིན་
པས་ཁ་དོགདང་མགོ་བསྟན་ལུགས་དེ་ལྟར་ཡིན། འདབ་མ་ལ་ཨཱ་ལི་ཕྲག་གཉིས་བསམ། ཨཱ་ལི་ཕྲག་གཅིག་གཡོན་སྐོར་ཀཱ་
ལི་ལས་ཏ་རྣལ་མའི་བར་གཡས་སྐོར་ཞེས་ཀྱང་སྣང་། བཤང་སྒོར་ཡཾ་ལས་བྱུང་བའི་རླུང་གི་དཀྱིལ་འཁོར་ཆིང་ཟུང་
ཐུར་དུ་བསྟན་པ་ལ་ཡཾ་དང་མཆོག་མ་གྱེན་བསྟན་ལ་བ་དན་གྱིས་མཚན་པ་དང་། སུམ་མདོར་རཾ་ལས་མེའི་དཀྱིལ་
འཁོར་གྲུ་གསུམ་དམར་ནག་རི་གྱིས་མཚན་པ་ཡང་བསྒོམས་ནས། འོག་སྒོ་འབྱེད་འཛུམས་ཀྱི་སྦྱོར་བ་བྱས་
པས་འོག་རླུང་ཅུང་འཐེན། སྟེང་རླུང་སྣ་བུག་གཉིས་ནས་རོ་མ་དང་གཉིད་མ་ནས་བརྒྱུད་ལྟེ་བར་ཐིམ། དེ་
ནས་འོག་རླུང་བཟུང་ནས་འོག་གི་རླུང་གཡོས་སུམ་མདོའི་མེ་སྦར་མེ་དེས་ལྟེ་བར་གཏུམ་མོའི་ངོ་བོ་ཨོཾ་ཡིག་ལ་ཕོག་པས།
ལྟེ་བའི་ཡི་གེ་ཐམས་ཅད་དེ་མེར་འབར་བའི་སྦྱོར་བ་ཡིས་ཏེ་མཐར་མེ་ཐམས་ཅད་གཡས་རོ་མའི་མེ་དང་
འགྲོགས་ཏེ་གྱེན་དུ་འབར་བས་སྙིང་གའི་རྩ་འཁོར་ནང་ནས་རྩ་འཁོར་ལོ་དེ་ལ་མེས་ལན་གསུམ་བསྐོར་དེ་བཞིན་
གཤེགས་པ་ལྔའི་ངོ་བོ་ཡིག་འབྲུ་ལྔའི་ནང་གི་ཡོན་ཏན་སྐྱེ་བའི་གེགས་བད་ཀན་ལྡན་ལྗིན་རྣམས་བསྲེགས་ཏེ་རྩ་
སྒྲུབས་དྭངས་སངས་ངེར་སྦྱངས་ཡང་ཡར་འབར་བས། མགྲིན་པའི་འཁོར་ལོ་ལ་བསྐོར་བ་ལན་གསུམ་བྱས་སྤྱན་
མ་ལ་སོགས་པ་ལྷ་མོ་བཞིའི་ངོ་བོ་ཡ་ར་ལ་ཝ་ཡིག་འབྲུ་བཞིའི་སྙིགས་མ་ཡང་བསྲེགས་པའི་རྗེས་སུ་མེ་
དེས་སྤྱི་བོའི་འཁོར་ལོ་ལ་བསྐོར་བ་ལན་གསུམ་གྱིས་བསྲེགས་པས། དེའི་དབུས་ཀྱི་ཧཱུྃ་ལ་མེ་རེག་པས་དེ་

ལས་རི་བོང་ཅན་བྱང་སེམས་བདུད་རྩིའི་རྒྱུན་བ་ཐག་ལྟ་བུས་སྤྱི་བོའི་རྩ་འཁོར་གང་གཡོན་རྐྱང་མའི་བྱང་
སེམས་དང་བསྡོངས་ནས་རིམ་གྱིས་འཛག་པ་སྟེ་འབབ་པས་མགྲིན་པ་དང་སྙིང་གའི་འཁོར་ལོ་
རྣམས་སྔར་བས་ཀྱང་གསལ་བར་གསོས་བཏབ་ནས་། ཐིགས་པ་གཅིག་ལྟེ་བའི་ཨོཾ་ལ་ཕོག་པས།
ལྟེ་བའི་རྩ་འཁོར་གང་གསོས་བཏབ། ཨོཾ་ལས་མེའི་ཟེར་ཤིན་ཏུ་ཕྲ་བ་ཨ་བ་དྷུ་ཏིའི་ནང་ནས་མྱུར་དུ་སོང་
བས། སྙིང་གའི་ཧཱུྃ་དང་མགྲིན་པའི་ཨོ་བཅོམ་སྤྱི་བོའི་ཧཱུྃ་ལ་ཕོག་པས་ཧཱུྃ་ལས་བྱང་སེམས་དྭངས་མ་
ཤིན་ཏུ་ཕྲ་བའི་རྒྱུན་དབུ་མའི་ལམ་ནས་འཛག །སྙིང་གའི་ཧཱུྃ་དང་མགྲིན་པའི་ཨོ་གསལ་བཏབ་ནས།
དེའི་ནུས་པས་ལྟེ་བའི་མེ་ཆེར་འབར། སྙིང་གའི་འོག་སོར་བཞི་ཙམ་ན་ཁམས་དཀར་དམར་སྐྲ་འཛིང་པ་ལྟ་བུ་ལ་
སེམས་གཏད་ནས་འབར་བ་དང་འཛག་པ་དབུ་མར་ཐིམ་པས་འབར་བའི་ནུས་པས་ལུས་དྲོད་ཀྱིས་
གང་ཞིང་ནད་དང་རྟོག་པ་བསྲེགས། འཛག་པའི་སྟོབས་ཀྱིས་རྩ་སྦུབས་ཐམས་ཅད་ཐིག་ལེས་ཁེངས་
ནས་བདེ་བས་ལུས་རྒྱས། སེམས་ལ་ཡེ་ཤེས་སྐྱེས་པར་བསམ་ཞིང་། རླུང་ཁ་སྦྱོར་བསྒོམ་པར་བྱའོ། །
སྙིང་གའི་ཧཱུྃ་དང་མགྲིན་པའི་ཨོཾ་གཉིས་གནས་དེ་གཉིས་སུ་རྩ་དབུ་མ་རང་འཁྱོག་པོ་ཡི་གེའི་རྣམ་
པ་ཅན་དུ་བསྒོམ་བ་མ་གཏོགས་དབུ་མའི་ནང་དུ་བསྒོམ་ན་དེ་ཧ་ཅང་ཕྲ་བས་སྒོམ་བདེ་མོ་ཞིག་མི་
འོང་གསུངས། རྒྱུན་དུ་བསྒོམས་ན་དྲོད་འབར་ཞིང་གསལ་སྟོང་གི་ཏིང་ངེ་འཛིན་སྐྱེ་ལ། གོམས་ནས་རང་བྱུང་གི་ཡེ་ཤེས་སྐྱེ་བར་འགྱུར་རོ། །་
རྫོགས་རིམ་སྐབས་ཀྱི་མཚན་འདི་རྣམས་བཤད་མཛད་བྱང་མེད་པ་ལས་གསུངས།ཡེ་ཤེས་དེས་ལྷ་དང་ཕྱི་རོལ་གྱི་
དངོས་པོ་རྣམས་ལ་རྒྱས་བཏབ་ནས་བསྒོམས་པས། བསྐྱེད་རིམ་གྱི་མཚན་མར་འཛིན་པའི་དུག་
སྦྱངས་ནས་ཟུང་འཇུག་གི་ཏིང་ངེ་འཛིན་སྐྱེ་བར་འགྱུར་རོ། །དང་པོ་ནས་རླུང་བཟུང་ནས་རྩ་ཡིག་ཡོངས་རྫོགས་
གསལ་འདེབས་ལུགས་ཤིག་དང་། འབར་འཛག་ལྟེ་བའི་གོང་དུ་སླེབས་ཚེ་རླུང་འཛིན་པའི་ལུགས་གཉིས་ཀ་སྣང་གསུངས།
འདིར་ནི་བསྒོམ་བྱའི་ངོ་བོ་ཙམ་ཞིག་དང་། གཞུང་གི་འབྲུ་འཇོམས་པ་ཙམ་སྟེ། རྒྱས་པར་ནི་གྲུབ་
ཆེན་ཌོམྦི་པས་མཛད་པའི་རྫོགས་རིམ་གྱི་གཞུང་ལྷན་ཅིག་སྐྱེས་གྲུབ་ཀྱི་བཤད་པ། བླ་མ་མཁས་
་པ་ལས་ཉན་ཅིང་། དོན་བསྒོམས་པ་ལས་རྟོགས་པར་འགྱུར་རོ། །ཞེས་ཀུན་མཁྱེན་ཀུན་དགའ་བཟང་
པོའི་གསུང་གནད་ཀྱི་ཟླ་ཟེར་ལས་ཟུར་དུ་ཕྱུང་བའོ། ། ་

༈ དེ་ནས་དག་པ་དྲན་པ་ནི། སྙིང་རྗེས་སེམས་ཅན་ལ་ཆགས་པའི་སྤྱན་ནི་དམར་པོ་ལ། །བྱམས་
པའི་ཐུགས་ལ་མི་འགྱུར་བས་ཡན་ལག་གནག །བསྡུ་བའི་དངོས་པོ་བཞི་ཡིས་ནི་སེམས་ཅན་གྱི་དོན་མཛད་
པས། །ཞབས་ནི་རྣམ་པ་བཞི་ཞེས་བརྗོད། །བསྡུས་ནང་ཡོན་ཏན་བརྒྱད་ཡོད་པའི་བརྡར། ཞལ་བརྒྱད་འཇིག་
རྟེན་ལས་འདས་མ་འདས་འབྲས་བུ་བཅས་ཀྱི་རྣམ་པར་ཐར་པ་བརྒྱད། །ཕྱག་༡༦གིས་ནི་སྟོང་པ་བཅུ་དྲུག་མཚོན་
པ་ཉིད། །གུག་སྐྱེད་ཀྱིས་ནི་སངས་རྒྱས་ལྟ་བ་རྟོག་ཆེ་ཞིང་སྤྱོད་པའི་དུས་བསྐྱེད་རིམ་དྲན་གསོའི་ཆེད་ལྔ་ནི་ཕྱག་
རྒྱ་ལྔའི་ཡིན། །གདུག་པ་འདུལ་ཕྱིར་ཁྲོ་བོ་རང་སྟོན་པ་ཉིད། །ལུས་ངག་ཡིད་གསུམ་ལྷ་སྔགས་ཡེ་ཤེས་སུ་ཤེས་
པའི་དེ་ཉིད་གསུམ་ནི་དག་པ་སྤྱན་གསུམ་པོ། །ཤ་ནི་བྱམས་པ་ཚད་མེད་པའི་ངོ་བོ་ལྷ་མོ་པུཀྐ་སཱི་རུ་བརྗོད། །
དེ་བཞིན་ཁྲག་ནི་རི་ཁྲོད་མ། །གདོལ་པ་མོ་ནི་ཁུ་བར་ཁམས་དཀར་པོ་བརྗོད། །གཡུང་མོ་རྐང་དང་
ཚིལ་བུ་དག །པགས་པ་རིམ་པ་བདུན་བྱང་ཆུབ་ཡན་ལག་བདུན། །རུས་པ་མགོ། རྩིབ། ཚིགས། རྐང་རུས་
ཏེ་བདེན་པ་བཞི་པོ་ཉིད། །ཅེས་བརྗོད། རང་གི་རྒྱུད་ལ་ཡེ་ཤེས་ལྔ་ཚད་མེད་བཞི་ཡོད་ན་ཕྱི་རོལ་དུ་བདག་སྐྱེད་
ལྷ་དགུར་ཤར་བ་ཡིན་གསུངས། འདི་སྡོམ་པ་གསུམ་ལ་སྦྱར་ན་ལྷ་དག་ཕྱིར་སྔགས་སྡོམ། གཞལ་ཡས་ཁང་མཉམ་
ཕྱིར་བྱང་སྡོམ། དུར་ཁྲོད་འབྱུང་ཕྱིར་སོར་སྡོམ་དུ་གསུངས། རྒྱས་པ་ལ་སྤྲོ་ན། གཡས་པའི་ཕྱག་མཚན་
བརྒྱད་ཀྱི་ནད་བརྒྱད་ཞི་བ་སྟེ་གློ་དང་དབུགས་མི་བདེ་བ་དང་དེ་བཞིན་སྨྱོ། །ཁོང་སྐམ་མཛེ་དང་འབྲུམ་བུ་བིར་ཛི་ཀ །མཆིན་
པ་མཚེར་བའི་ནད་རྣམས་ལ། །གླང་པོ་ལ་སོགས་རིམ་ཤེས་བྱ། །ས་ནི་དང་པོ་ནོར་འཛིན་མཐར་
ཏེ་གཡོན་པའི་ཕྱག་མཚན་བརྒྱད་ནི། །དབང་ཕྱུག་བརྒྱད་ནི་སྩོལ་བར་མཛད། །སྤྱི་བོའི་འཁོར་ལོ་མི་བསྐྱོད་
པ༑ ༑རྣ་ཆའི་བདག་ཉིད་འོད་དཔག་མེད། །མགུལ་གྱི་ཕྲེང་བ་རིན་ཆེན་བདག །ལག་པ་རྣམ་པར་
སྣང་མཛད་བརྗོད། །སྐ་རགས་ལ་ནི་དོན་ཡོད་གནས། །ཡན་ལག་ཀུན་ལ་རྡོར་འཛིན་མགོན། །
འདི་བསོད་ནམས་རྩེ་མོའི་གསུངས་ཡིན་གསུངས་བཅོམ་ལྡན་འདས་ནི་ཆོས་ཀྱི་དབྱིངས་ཀྱི་ཡེ་ཤེས། གོ་རཱི་
ནི་མེ་ལོང་ལྟ་བུའི་ཡེ་ཤེས། ཙོ་རི་ནི་མཉམ་པ་ཉིད་ཀྱི་ཡེ་ཤེས། བེ་ཏཱ་ལཱི་ནི་སོ་སོར་རྟོག་པའི་ཡེ་
ཤེས། གྷསྨ་རཱི་ནི་བྱ་བ་གྲུབ་པའི་ཡེ་ཤེས། པུཀྐ་སཱི་ནི་བྱམས་པ་ཚད་མེད་པ། ཤ་ཝ་རི་ནི་སྙིང་རྗེ་
ཚད་མེད་པ། གདོལ་པ་མོ་ནི་དགའ་བ་ཚད་མེད་པ། གཡུང་མོ་ནི་བཏང་སྙོམས་ཚད་མེད་པ།

གཞལ་ཡས་ཁང་ནི་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་རྣམ་པར་དག་པ། དུར་ཁྲོད་བརྒྱད་
ནི་སྣ་བུག་གཅིག་ཏུ་བསྡམས་པའི་ལུས་ཀྱི་བུ་ག་རྣམ་པར་དག་པའོ། ། ། །
བཅོམ་ལྡན་འདས་ཀྱི་གཟུགས་ཕུང་ནི་ལྷ་མོ་རྡོ་རྗེ་མ་རྣམ་སྣང་ཡིན་ཏེ། །ཚོར་བ་ལ་ནི་གསང་བའི་དཀར་
མོར་རིན་འབྱུང་བཤད། །འདུ་ཤེས་ཆུ་ཡི་རྣལ་འབྱོར་མ་འོད་དཔག་མེད། །འདུ་བྱེད་རྡོ་རྗེ་མཁའ་འགྲོ་
མ་དོན་གྲུབ། །རྣམ་ཤེས་ཕུང་པོའི་ཚུལ་གྱིས་ནི། །བདག་མེད་རྣལ་འབྱོར་མ་གནས་སོ། །ས་ནི་པུཀྐ་
སཱི་ཞེས་བརྗོད། །དགྲ་གཉེན་ལ་ཉེ་རིང་མེད་པར་མཉམ་པའི་ཕྱིར་གྲུ་བཞི། ཆུ་ཁམས་རྔོན་པ་མ་ཞེས་བརྗོད། །
མེ་འམ་དྲོད་ནི་གཏུམ་མོར་ཤེས་པར་བྱ། །རླུང་ནི་གཡུང་མོར་རབ་ཏུ་གྲགས། །ཞེ་སྡང་ཞེས་བཤད་རྡོ་
རྗེ་མ་སྟེ་བདག་མེད་མ། །འདོད་ཆགས་ཆུ་ཡི་རྣལ་འབྱོར་མ། །ཕྲག་དོག་རྡོ་རྗེ་མཁའ་འགྲོ་མ། །སེར་
སྣ་གསང་བའི་དཀར་མོ་ཉིད། །གཏི་མུག་དེ་བཞིན་རྡོ་རྗེར་རྣམ་སྣང་བཤད། །མིག་ལ་གཏི་མུག་རྡོ་
རྗེ་མ་། །རྣ་བར་ཞེ་སྡང་རྡོ་རྗེ་མ། །སྣ་ལ་སེར་སྣ་རྡོ་རྗེ་མ། །ཁ་ལ་འདོད་ཆགས་རྡོ་རྗེ་མ། །ལུས་ལ་
ཕྲག་དོག་རྡོ་རྗེ་མ། །ཡིད་ལ་བདག་མེད་རྣལ་འབྱོར་མ། །གཟུགས་ལ་དཀར་མོར་རྟག་ཏུ་བཤད། །
སྒྲ་ལ་ཆོམ་རྐུན་མར་རབ་གྲགས། །དྲི་ཡི་ཆ་ལ་རོ་ལངས་མ། །རོ་ལ་གྷསྨ་རཱི་རབ་གྲགས། །རེག་ལ་
ས་སྤྱོད་མ་ཞེས་བརྗོད། །ཆོས་ཀྱི་དབྱིངས་ལ་མཁའ་སྤྱོད་མ། །ཞེས་བརྗོད་ཅིང་དོན་ཡིད་ལ་དྲན་
པར་བྱའོ། །དག་པ་དྲན་པ་འདི་འོག་སྤྱོད་ལམ་གྱི་རྣལ་འབྱོར་གྱི་ཐོག་མར་བྱས་ཀྱང་ཉེས་པ་མེད་
་བཟླས་པའི་རྣལ་འབྱོར་ནི། དུས་རྒྱུན་དུ་དཀྱིལ་འཁོར་བསྡུས་ནས་གཙོ་བོ་ཡབ་ཡུམ་གྱི་ང་
རྒྱལ་གྱིས་བྱས་ཀྱང་བཏུབ། བསྙེན་པ་ལ་སོགས་པའི་སྐབས་འདིར་ཁོ་ནར་བྱ་སྟེ། ཡབ་ཀྱི་ཐུགས་ཀར་
ཧཱུྃ་སྔོན་པོ་ཡུམ་གྱི་ཐུགས་ཀར་ཨོཾ་བསམ་ལ་དེ་ཡང་། ཡུམ་གྱི་ཐུགས་ཀའི་ཨོཾ་ལས་ཆུ་ལས་ཆུ་བུར་བརྡོལ་བཞིན་
ཨཉྫའི་སྔགས་ཀྱི་ཕྲེང་བ་བྱུང་ཞལ་ནས་འཐོན་ཡབ་ཀྱི་ཞལ་དུ་ཞུགས་ཐུགས་ཀའི་ཧཱུྃ་གི་མགོ་བོ་ནས་ཐིམ་
ཞབས་ཀྱུ་ནས་ཐོན་སྐུའི་དབྱིབས་བརྒྱུད་ཡབ་ཀྱི་རྡོ་རྗེའི་ལམ་ནས་བྱུང་སྟེ་ཡུམ་གྱི་པདྨར་ཞུགས། སྐུའི་
དབྱིབས་བརྒྱུད་དེ་གྱེན་དུ་སོང་བུགས་ཀའི་ཨོཾ་ལ་ཐིམ་ཡུམ་གྱི་ཞལ་ནས་ཡབ་ཀྱི་ཞལ་དུ་ཞུགས་ཏེ་རྒྱུན་མི་

འཆད་པར་འཁོར་བ་ལས། ཡུམ་གྱི་སྔགས་རྣམས་ཀྱང་འདྲ་ལ་སྔགས་ཀྱི་འཁོར་རྣམས་སུམ་གྱི་ཐུགས་ཀར་སྔར་ལྟར་
འཁོར་བ་ལས་སྔགས་ཕྲེང་དེ་ལས་འོད་ཟེར་འཕྲོས་པས་ལྷ་མོ་གང་གི་བཟླས་པ་བྱེད་པ་དེ་ལ་ཕོག་པས་དེ་དབང་དུ་
འདུ་བར་བསམ་ལ་བཟླའོ། །རྨོར། ལས་དང་མཐུན་པའི་འོད་ཟེར་དུས་རྒྱུན་དང་ཞི་བ་ལ་དཀར་པོ་ལྷ་དབང་དུ་བསྡུ་
ཕྱིར་དམར་པོ་འཕྲོས་པས་ལྷ་རྣམས་དབང་དུ་འདུས་པར་བསམས་ལ། བྱིན་གྱིས་བརླབས་པའི་ཕྲེང་
བ་བཟུང་སྟེ། ཨོ་ཨཉྫཱ་ན་ནཱ་ཡ།རབ་བསྔགས་བརྒྱད་པའི་ཞལ་ཅན་ལ། པིངྒ་ཝོར་ཀེ་ཤ་ཝཎཱ་ནེ།
དམར་སེར་གྱེན་དུ་བརྗེས་ལ། ཙ་ཏུརྗིད་ཏི་ནེ་ཏཱ་ཡ། ཉི་ཤུ་རྩ་བཞིའི་སྤྱན་ལྡན་པ་ལ། ཁོ་ཌ་ཤ་བྷུ་ཛཱ་
ཡ༑ བཅུ་དྲུག་པ་ཡི་ཕྱག་ཅན་ལ། ཀྲྀཥཱ་ཛཱི་མཱུ་ཏ་ཝ་པུ་ཥ། ཆར་སྤྲིན་ལྟར་གནག་སྐུ་ཅན་ལ། ཀ་པཱ་
ལ་མཱ་ལཱ་ནེ་ཀཱ་དྷཱ་རི་ནེ། ཐོད་ཕྲེང་དུ་མ་འཛིན་པ། ཨདྷཱ་ཏ་ཀྲུ་ར་ཙིཏྟཱ་ཡ། ཁོང་ནས་འཁྲུགས་ཐུགས་
ཅན་ལ། ཨནྡྷེནུ་དཾ་ལྕི་ཎེ། ཟླ་ཕྱེད་བདག་འཛིན་གསོལ་བའི་བརྡར་ལྟ་བུའི་མཆེ་གཙིགས་ལ། ཨོཾ་མཱ་རི་ཡ་
མཱ་ར་ཡ། གསོད་ཅིག་གསོད་ཅིག །ཀཱ་ར་ཡ་ཀཱ་ར་ཡ། གྱིས་སངས་རྒྱས་ཐོབ་པའི་ལམ་སློབ་ཤིག་གྱིས་
ཤིག །གཎྜ་ཡ་གཎྚ་ཡ། སྒྲོགས་ཤིག་སྒྲོགས་ཤིག །ཏཛྫ་ཡ་ཏམྦྷ་ཡ། རྟོགས་ཤིག་རྟོགས་ཤིག །
ཤོ་ཥ་ཡ་ཤོ་ཥ་ཡ། སྒོམས་ཤིག་སྐོམས་ཤིག །སལྟ་སཱ་ག་རཱན་རི་དྲུག་བར་སྲིད་བཅས། རྩ་ཉོན་བདུན་མཚོ་
བདུན་རྣམས། བན་བན། ཆིངས་ཤིག་ཆིངས་ཤིག །ནཱ་གཱ་ཋ་ཀཱན། ཀླུ་བརྒྱད་ནས །གྲིནྡྷ་གྲི།
ཟུང་ཤིག་ཟུང་ཤིག །ཤ་ཏན་བདག་འཛིན་དགྲ་བོ་རྣམས་ཧ་ཧྭ་ཧི་ཧི་ཧུ་ཧུ་ཧེ་ཧེ་ཧོ་ཧོ་ཧོ་ཧཕཊ་སྭཱ་ཧཱ། ཁོས་
ཤིག་ལེགས་པ་སྦྱིན། ཨོ་དེ་ཝ་པི་ཙུ་བཛྲ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཨོཾ་བཛྲ་ཀཱརྟ་རི་ཧེ་བཛྲ་ཡ་ཧཱུྃ་ཧཱུྃ་ཧཱུྃ་ཕཊ་
སྭཱ་ཧཱ། ཡབ་ཀྱི་རྩ་སྔགས་སྙིང་པོ་ཉེ་སྙིང་ངོ༌། །ༀ་ཨཱ་ཨ་ཨཱ། ཨི་ཨཱི། ཨུ་ཨཱུ། རི་རཱི། ལི་ལཱི། ཨེ་ཨེ།
ཨོ་ཨོ། ཨོཾ༔ཧཱུྃ་ཕཊ་སྭཱ་ཧཱ། ཨོཾ་ཨཱཨོཾ་ཧཱུྃ་ཕཊ་སྭཱ་ཧཱ། ཨོཾ་ཨཱནཾ་བཛྲ་ནི་རཱཏཱ་ཡ་ཧཱུྃ་ཕཊ་སྭཱ་ཧཱ། རྣལ་
འབྱོར་མ་རྣམས་དང་ཡུམ་གྱིའོ། །ཨོཾ་ཨཱལཾ་ཧཱུྃ་ཕཊ་སྭཱ་ཧཱ། ཨོཾ་ཨཱཋགཾ་བཛྲ་གོ་རཱི་ཧཱུྃ་ཕཊ་སྭཱ་ཧཱ། ཨོཾ་ཨཱ་
ཙོ་ཧཱུྃ་ཕཊ་སྭཱ་ཧཱ། ཨོ་ཨཱཙི་བཛྲ་ཙོ་རཱི་ཧཱུྃ་ཕཊ་སྭཱ་ཧཱ། ཨོཾ་ཨཱཋཔཾ་ཧཱུྃ་ཕཊ་སྭཱ་ཧཱ། ཨོཾ་ཨཱཔཾ་བཛྲ་བེ་ཏཱ་ལཱི་ཧཱུྃ་
ཕཊ་སྭཱ་ཧཱ། ཨོཾ་ཨཱཧཱུཾ་ཧཱུཾ་ཕཊ་སྭཱ་ཧཱ། ཨོཾ་ཨཱཧཱུཾ་བཛྲ་གྷསྨ་རཱི་ཧཱུྃ་ཕཊ་སྭཱ་ཧཱ། ཨོཾ་ཨཱཔཾ་ཧཱུྃ་ཕཊ་སྭཱ་ཧཱ། ཨོཾ་
པཾ་བཛྲ་པུཀྐ་སཱི་ཧཱུྃ་ཕཊ་སྭཱ་ཧཱ། ཨོཾ་ཨཱཧུཾ་ཧཱུྃ་ཕཊ་སྭཱ་ཧཱ། ཨོཾ་ཨཱཤཾ་བཛྲ་ཤ་ཝ་རཱི་ཧཱུྃ་ཕཊ་སྭཱ་ཧཱ། ཨོཾ་

ཨཱལཾ་ཧཱུྃ་ཕཊ་སྭཱ་ཧཱ། ཨོཾ་ཨཱལཾ་བཛྲ་ཙནཱ་ལི་ཧཱུྃ་ཕཊ་སྭཱ་ཧཱ། ཨོཾ་ཨཱཋཊཾ་ཧཱུྃ་ཕཊ་སྭཱ་ཧཱ། ཨོཾ་ཨཱཊཾ་བཛྲ་ཌི་བི་
ནི་ཧཱུཾ་ཕཊ་སྭཱ་ཧཱ། འཁོར་གྱི་སྟེ་ཡབ་ཡུམ་ལ་ཇི་ཙམ་ཟློས་པའི་བཅུ་ཆ་བཟླས་ལ། སྔགས་དོན་མ་ཤེས་
ཀྱང་བྱིན་རླབས་འཇུག་གསུངས། བཟླ་ཚུལ་ནི་སྔགས་ཀྱི་སྒྲ་ཙམ་ལ་སེམས་གཏད་ནས་བཟླ་བ་སྔགས་
ཀྱི་བཟླས་པ། ལྷའི་རྣམ་པ་ལ་སེམས་གཏད་དེ་བཟླ་བ་སྔགས་གཟུགས་ཀྱི་བཟླས་པ། ལྟ་བའི་ངང་ནས་
བཟླ་བ་ནོར་གྱི་བཟླས་པ་དེ་རྣམས་གང་བདེ་ལ་སེམས་གཏད་ནས་བཟླ་བ་མ་གཏོགས་སེམས་རྒྱ་ཡན་དུ་
བཏང་བའི་བཟླས་པས་འབྲས་བུ་མི་འབྱུང་སྟེ། སྡོམ་བྱུང་ནས་གཞན་དུ་མི་འགྲོའི་སེམས་ཀྱིས་ནི། དེ་ལྟའི་
ཚུལ་གྱིས་བཟླ་བར་བྱས། །ཡུལ་གཞན་བློ་ནི་འགྲོ་བ་ཡི། །སྐལ་པར་བཟླས་ཀྱང་འབྲས་མི་སྦྱིན། །ཞེས་གསུངས། 
སྐད་ཆེ་ཆུང་གོང་བ་ཕྱི་ནང་དུ་ཐོས་པ་ཙམ་དོགས་སེང་བ་འདོན་པ་ཕྱག་ལེན་ཡིན། རྨོར་ཆེན་གསུངས།་
ཐལ་མོ་སྦྱར་ཏེ། བདེ་བར་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་
ཐམས་ཅད་ཀྱིས་བདག་དང་སེམས་ཅན་ཐམས་ཅད་ལ་བྱིན་གྱིས་བརླབ་ཏུ་གསོལ། མྱུར་དུ་ཕྱག་རྒྱ་
ཆེན་པོ་མཆོག་གི་དངོས་གྲུབ་སྙིང་པོ་ཀྱེ་རྡོ་རྗེའི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ།
ཞེས་བརྗོད། གོང་དུ་དཀྱིལ་འཁོར་མ་བསྡུས་ན། ལྷ་མོ་བརྒྱད་ཞལ་བརྒྱད་ལ་བསྡུ་ལུགས། གོ་རཱི་རྩ་ཞལ། ཙོ་
རི་གཡས་ཞལ་བར་པ། བེ་ཏ་ལི་སྟེང་ཞལ། གྷསྨ་རཱི་གཡོན་ཞལ་བར་པ། པཀྵ་སི་གཡོན་ཞལ་དཀར་པོ། རི་ཁྲོད་མ་གཡས་
ཞལ་དཀར་པོ། གདོལ་པ་མོ་གཡས་ཞལ་ལྗང་ཁ་མ། གཡུང་མོ་གཡོན་ཞལ་ལྗང་ཁ་མ་ལ་ཐིམ་པར་བསྒོམ་ཞེས། པད་ཕྲིན་གསུངས། །
རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཁམས་གསུམ་སྣོད་བཅུད་ཐམས་ཅད་
འོད་དུ་ཞུ་ནས་སྲུང་བའི་འཁོར་ལོ་ལ་ཐིམ་བསྡུ་རིམ་ཡོངས་རྫོགས་བྱས་ནས་སླར་ཧེ་རུ་ཕྱག་གཉིས་ཡར་གནསོ་
ན་ཡང་ལེགས་གསུངས། སྲུང་བའི་འཁོར་ལོ་དུར་ཁྲོད་བརྒྱད་ལ། དུར་ཁྲོད་བརྒྱད་གཞལ་ཡས་ཁང་ལོ།
གཞལ་ཡས་ཁང་ལྷ་མོ་བརྒྱད་ལ། ལྷ་མོ་བརྒྱད་ཞལ་བརྒྱད་ལ་ཐིམ་པར་བསམས་ལ། ཐོ་རངས་ཀྱི་
ཐུན་མ་ཡིན་པའི་ཐུན་གཞན་གསུམ་གྱི་རྗེས་སམ། གཏོར་མ་དང་འབྲེལ་ན་དེའི་རྗེས་སུ། གོང་གི་ལམ་
ཟབ་མོ་ལས་བྱུང་བའི་ཡེ་ཤེས་ལ་དབང་བའི་གླུ་ལེན་པ་ནི། འདི་ཉམས་མྱོང་དང་མཐུན་པའི་གླུ་ཡིན་གསུངས། ཀོལླ་

ཨི་རེཊྛི་ཨ་བོཝ། ཀོལླའི་རིར་གནས་རྡོ་རྗེ་དང་། །མུམྨ་ཎི་རེ་ཀཀྐོ་ལཱ། མུམྨ་ནིར་གནས་པདྨའོ། །
གྷ་ཎེ་ཀྲི་པི་ཊ་ཧོ་བཛྫ་ཨི། ཀྱེ་ཧོ་ཚོགས་སུ་ཅང་ཏེའུ་དཀྲོལ། །ཀ་རུ་ཎི་ཀི་ཨ་ཨི་ན་རོ་ལཱ། སྙིང་རྗེས་
ཀུ་ཅོ་མི་བྱའོ། །ཏ་ཧིཾ་བ་ལ་ཁཛྫ་ཨི། དེ་རུ་ཤ་ནི་བཟའ་བར་བྱ། །གཱ་ལྷོ་མ་ཨ་ཎཱ་པིཛྫ་ཨི། འབད་
པོས་ཆང་ནི་བཏུང་བར་བྱ། །ཧ་ལེ་ཀཱ་ལིཉྫར་པ་ཎི་ཨ་ཨི། ཀྱེ་ཧོ་སྐལ་ལྡན་གཞུག་པར་བྱ།།དུནུ་ར་
བཱཛྫ་ཨ་ཨི། སྐལ་མེད་རྣམས་ནི་སྤང་བར་བྱ། །ཙ་ཨུ་ས་མ་ཀཙྪཱརཱི་སིདྷཱ། བཞི་མཉམ་གླ་རྩི་ཏུ་རུས། །
ཀྭིཔཱུ་ར་ལཱ་ཨི་ཨ་ཨི། ག་པུར་རྣམས་ནི་བྱུག་པར་བྱ། །མཱ་ལ་ཨིནྡྷ་ཎ་སཱ་ལི། ཚོད་མ་དང་ནི་ཤ་
ཆེན་པོ། །ཏ་ཧིཾ་བྷ་ཏུ་ཁཱ་ཨི་ཨ་ཨི། དེར་ནི་མང་དུ་བཟའ་བར་བྱ། །ཝཾ་ཁ་ཎ་ཁེ་ཊ་ཀ་རནྟེ། འོང་བ་
དང་ནི་འགྲོ་བར་བྱ། །ཤུདྡྷ་ཨ་ཤུདྷ་ན་མུ་ཎི་ཨ་ཨི། དག་དང་མ་དག་དམིགས་མི་བྱ། །ནི་རཾ་སུ་ཨཾ་
ག་ཙ་ཌ་ཝི། རུས་པའི་རྒྱན་ནི་ལུས་ལ་གདགས། །ཏ་ཧིཾ་ཛ་ས་རྭ་ཝ་པ་ཎི་ཨ་ཨི། དེར་ནི་སྐྱེས་པའི་
རོ་གཞུག་བྱ། །མ་ལ་ཨ་ཛེ་ཀུན་དུ་རུ་བཱ་ཊ་ཨི། འདུ་བར་འཁྲིག་ལ་འཇུག་པར་བྱ། །ཎིཎྜིམ་ཏ་ཧིན་བཱཛྫི་
ཨ་ཨི། དེར་ནི་རེག་མིན་སྤང་བར་བྱ། །ཞེས་རྡོ་རྗེའི་གླུ་བླང་། ཕུན་སུམ་ཚོགས་པ་མངའ་བ་གསེར་
གྱི་རི་བོ་འདྲ། །འཇིག་རྟེན་གསུམ་གྱི་མགོན་པོ་དྲི་མ་གསུམ་སྤངས་པ། །སངས་རྒྱས་པདྨ་རྒྱས་པ་
འདབ་འདྲའི་སྤྱན་མངའ་བ། །དེ་ནི་འཇིག་རྟེན་དགེ་བའི་བཀྲ་ཤིས་དང་པོ་ཡིན། །དེ་ཡིས་ཉེ་བར་
བསྟན་པའི་མཆོག་རབ་མི་གཡོ་བ། །འཇིག་རྟེན་གསུམ་ན་གྲགས་ཤིང་ལྷ་དང་མིས་མཆོད་པ། །
 བཞི་མཉམ་གླ་རྩི་ལྟར་ན་པོ། །ཏ་ཧི་བྷ་ཏུ་ཁཱ་ཨི་རྣམས་ནི་བྱུག་པར་བྱ། །
ཆོས་ཀྱི་དམ་པ་སྐྱེ་དགུ་རྣམས་ལ་ཞི་བྱེད་པ། །དེ་ནི་འཇིག་རྟེན་དགེ་བའི་བཀྲ་ཤིས་གཉིས་པ་ཡིན། །
 དགེ་འདུན་དམ་པ་ཆོས་ལྡན་ཐོས་པའི་བཀྲ་ཤིས་ཕྱུག །མི་དང་ལྷ་དང་ལྷ་མ་ཡིན་གྱིས་མཆོད་པའི་
གནས། །ཚོགས་ཀྱི་མཆོག་རབ་ངོ་ཚ་ཤེས་དང་དཔལ་གྱི་གཞི། །དེ་ནི་འཇིག་རྟེན་དགེ་བའི་བཀྲ་
ཤིས་གསུམ་པ་ཡིན། །ཞེས་བཀྲ་ཤིས་བརྗོད། རྩ་རྒྱུད་ལས། རིགས་སུ་སྐྱེ་བུམ་དབང་རྫོགས་པར་ཐོབ་ཅིང་
མེ་ཏོག་དཀྱིལ་འཁོར་གྱི་གཙོ་བོ་ལ་ཕོག་པ་དང་རྩ་བ་དང་ཡན་ལག་གི་དམ་ཚིག་ཅན། །སྨྱོ་མེད་དེ་མ་འཁྲུལ་བར་
སྣང་སྟོང་དབྱེར་མེད་ཀྱི་ཏིང་འཛིན་ལ་གནས་པ་ཀྱེ་ཡི་རྡོ་རྗེའི་རྒྱུད་དང་མན་ངག་རང་གི་ཐོས་བསམ་སྒོམ་པས་
ཉམས་སུ་བླང་ཤིང་གཞན་ལ་སྟོན་ནུས་པ། །བླ་མ་ལ་གུས་པ་ནི་དབང་བཞི་ཐོབ་པའི་བླ་མ་ལ་སངས་རྒྱས་སུ་ཤེས་པ་སྙིང་རྗེར་

ལྡན་པ་ནི་དགེ་རྩ་སེམས་ཅན་གྱི་དོན་དུ་བསྔོ་ཞིང་ཅི་བྱེད་ཐམས་ཅད་སེམས་ཅན་གྱི་དོན་དུ་སྤྱོད་པ་། ་།རྣལ་འབྱོར་པ་ཚེ་འདིའི་
འཆི་ཁ་བར་དོ་གསུམ་དུ་དངོས་གྲུབ་ཐོབ་པར་མ་ནུས་ན། སྐྱེ་ཞིང་སྐྱེ་བར་ཕྱི་མ་གོང་དུ་བསྟན་པའི་ལམ་དེ་རྣམས་སྤྱོད་
པའི་སྐལ་བ་ཅན་དུ་འགྱུར་བར་ཤོག །ལག་པས་རྡོ་རྗེ་དྲིལ་བུ་འཁྲོལ། །དམ་ཚིག་རྡོར་དྲིལ་ཕྱག་མཚན་ཚད་
དང་ལྡན་པ་འདིའི་དེ་ཁོ་ན་ཉིད་དྲན་པའི་སྒོ་ནས་དཀྲོལ་ཞིང་མི་འབྲལ་བར་འཆང་བའོ། །ཟབ་མོའི་ཆོས་ནི་ཀྱེ་རྡོ་རྗེ་རྩ་
བའི་སྔགས་སོགས་བརྗོད་དེ་ཀློག་པ་དང་། །བཙུན་མོའི་ཁུ་བ་མཉམ་གཞན་རྒྱུད་ལ་བདེ་སྟོང་གི་ཏིང་འཛིན་གྱི་
ཟས་ཅན་དངོས་གཞིའི་དུས་སུ་རྗེས་ཆགས་རྡོ་རྗེ་སེམས་དཔའི་རྣལ་འབྱོར། རྗེས་སུ་རྗེས་ཆགས་ཀྱི་རྣལ་འབྱོར་ལ་སྤྱོད་
པའི་ཚེ་འཁོར་གྱི་སྙོམས་འཇུག་བྱེད་པའོ། །སྐྱེ་ཞིང་སྐྱེ་བར་འགྱུར་བར་ཤོག །སེམས་ཅན་ཐམས་ཅད་བདེ་
གྱུར་ཅིག །སེམས་ཅན་ཐམས་ཅད་སྐྱོན་མེད་པར། །གང་གི་ལམ་གྱིས་གྲོལ་འགྱུར་བ། །དེ་ཡིས་
སངས་རྒྱས་མྱུར་ཐོབ་ཤོག །ཨཱཐདགེ་དང་མི་དགེའི་རྟོགས་ཚོགས་རང་གྲོལ་ལས། །རེ་དང་དོགས་པའི་མཚན་མ་མི་
དམིགས་ཀྱང་། །སྣང་ཆའི་རྟེན་འབྲེལ་བསླུ་མེད་དགེ་ཚོགས་རྒྱུན། །ཟག་མེད་ཆོས་ཀྱི་དབྱིངས་སུ་བསྔོ་བར་བྱ། །ཞེས་
གསུངས། ཅེས་པ་སེམས་ཅན་ཐམས་ཅད་གནས་སྐབས་དང་མཐར་ཐུག་གི་བདེ་བ་ལ་འགོད་པར་སྨོན་པའོ། །ཅེས་སྨོན་
ལམ་བཏབ།
སྤྱོད་ལམ་ལ་འཇུག་པའི་ཚེ་རང་གཙོ་བོ་ཡབ་ཡུམ་གྱི་ང་རྒྱལ་གྱིས་ཡུལ་དང་ཡུལ་ཅན་
ཐམས་ཅད་ལྷའི་འཁོར་ལོར་ཤེས་པར་བྱས་ལ་སྡང་ཞེན་མེད་པར་ལོངས་སྤྱད། ཁ་ཟས་ཟ་བའི་ཚེ་
ཁ་ཟས་ལ་ལག་པ་གཡོན་པའི་མཐེབ་སྲིན་གྱིས་རེག་སྟེ། ཨོཾ་ཨཱཧུཾ་ཞེས་པས་བཟའ་བཏུང་བདུད་
རྩིར་བསམས་ལ། སྙིང་གའི་ཧཱུྃ་ལྷ་ཐམས་ཅད་ཀྱི་ངོ་བོར་མཆོད་པར་མོས་ཤིང་ཆགས་ཞེན་མེད་
པར་བཟའ། ལྷག་མ། ཨོཾ་ཨུཙྪིཥྚ་བ་ལིཾ་ཏ་བྷ་ཀྵ་སི་སྭཱ་ཧཱ། ཞེས་སེ་གོལ་གྱི་སྒྲ་དང་བཅས་ཏེ་ལྷག་མ་
ལ་དབང་བའི་འབྱུང་པོ་ལ་སྦྱིན། ཁྱིམ་པ་ཡིན་ན་འདུ་ཤེས་གསུམ་ལྡན་གྱི་སྒོ་ནས་རྗེས་ཆགས་ཀྱི་
རྣལ་འབྱོར་བྱ། ཉལ་བའི་ཚེ། ཡུམ་ཡབ་ལ། ཡབ་ཀྱི་ཞལ་ཕྱག་ལྷག་མ་རྣམས་རྩ་བའི་ཞལ་ཕྱག་ལ།
དེ་ཐུགས་ཀའི་ཧཱུྃ་ལ་ཧཱུཾ་གི་ཞབས་ཀྱུ་ཁོག་པ་ལ། ཁོག་པ་མགོ་བོ་ལ། མགོ་བོ་ཟླ་ཚེས་ལ། ཟླ་ཚེས་
ཐིག་ལེ་ལ། ཐིག་ལེ་ནཱ་ད་ལ། མཐར་ནཱ་ད་ཡང་མི་དམིགས་པར་བསམས་ལ་འོད་གསལ་སྟོང་པ་

ཉིད་དུ་གྱུར། ལྷན་ཅིག་སྐྱེས་པ་འཛིན་པ་དང་བྲལ་བའི་ངང་ལ་ཉལ། འདིས་འཆི་བ་སྦྱང་པས་རྣལ་འབྱོར་
པ་རབ་ལ་བསྡུ་རིམ་གྱི་ཚེ་ཐིམ་རིམ་ཡང་འབྱུང་བ་ཡིན་གསུངས།ཐོ་རངས་གཉིད་སད་པ་ན་ཆུ་ལས་ཉ་འཕར་
བའི་ཚུལ་གྱིས་ལྷའི་ང་རྒྱལ་གྱིས་ལངས་ལ།སྲོད་ཐུན་གྱི་རྗེས་ཀྱི་རྡོ་རྗེའི་གླུ་དང་བཀྲ་ཤིས་སྨོན་
ལམ་རྣམས་བྱ། ཁྲུས་བྱེད་ན་དབང་གི་སྐབས་ཇི་ལྟ་བ་བཞིན་ནམ། རྣལ་འབྱོར་རྒྱས་བསྡུས་གང་
རིགས་ཀྱིས་ངག་ཏུ་ཡི་གེ་བརྒྱ་པ་ཟླ་ཞིང་བཀྲུས་ལ། མཆོད་གཏོར་གྱི་རྣལ་འབྱོར་ལོགས་ནས་འབྱུང་
བ་ལྟར་བྱས་ཏེ་ཐོ་རངས་ཀྱི་ཐུན་ལ་འཇུག་པ་སོགས་གོང་བཞིན་དུ་བྱའོ། །དེ་ལྟར་ན་རྣལ་འབྱོར་
རྣམ་པ་བཅུ་བར་མ་ཆད་པར་ཉམས་སུ་བླངས་ན་གནས་སྐབས་སུ་གྲུབ་མཐའ་རྣམས་རིམ་པས་
སྙོགས་ཤིང་། མཐར་ཐུག་རྡོ་རྗེ་འཛིན་པའི་ས་མངོན་དུ་འགྱུར་བ་ནི་ངེས་པའོ།། །། ་
༈ ཁམས་དྲུག་རྣམ་ཤེས་དྲུག་ཡུལ་དྲུག་འགྲོ་དྲུག་དབང་པོ་དྲུག །ཁ་དོག་དྲུག་དང་ཕུང་པོ་
དབྱིངས་བཅས་དྲུག །སྦྱངས་ནས་རྒྱལ་བ་རིགས་དྲུག་ཐོབ་བྱེད་པའི། །སྒྲུབ་ཐབས་འདི་ནི་ཡོན་
ལག་དྲུག་པ་ཡིན། །དེ་ཡི་ངག་འདོན་མངོན་ལུས་མཛེས་རྒྱན་འདི། །བློ་ལྡན་སློབ་མ་མང་པོས་བསྐུལ་
བའི་ངོར། །རྗེ་བཙུན་གོང་མའི་གསུང་རབ་ལ་གཏུགས་ཏེ། །འདྲེན་མཆོག་བླ་མའི་དགོངས་པ་ཇི་
བཞིན་བཀོད། །སྔགས་རྣམས་ཕལ་ཆེར་རྒྱ་དཔེ་དུ་མ་ལ། །གཏུགས་ཏེ་ཤིན་ཏུ་དག་པར་བགྱིས་
པས་ན། །རིང་ཐུང་གཅོད་མཚམས་འདི་བཞིན་ཤེས་གྱིས་ལ། །དཔྱོད་ལྡན་རྣམས་ཀྱིས་དག་པར་
ཉམས་སུ་ལོང་། །བདག་གིས་འབད་དེ་ལེགས་པར་དཔྱད་ན་ཡང་། །ཟབ་དོན་འབྱེད་ལ་བྱིས་བློ་
མཐུ་ཆུང་བས། །ནོངས་པ་མཆིས་ན་བླ་མ་ལྷར་བཅས་ཀྱིས། །བཟོད་པ་མཛད་དེ་སྡིག་ཀུན་སྦྱང་དུ་
གསོལ། །འདིར་འབད་དགེ་དང་དགེ་གཞན་ཅི་མཆིས་དེས། །འདྲེན་མཆོག་བླ་མའི་ཐུགས་དགོངས་
རྫོགས་པ་དང་། །མཁའ་མཉམ་སེམས་ཅན་ཀུན་གྱི་དོན་བསྒྲུབ་ཕྱིར། བདག་གིས་བླ་མེད་བྱང་
ཆུབ་མྱུར་ཐོབ་ཤོག ། །
དཔལ་ཀྱེ་རྡོ་རྗེའི་མངོན་པར་རྟོགས་པ་འབྲིང་དུ་བྱ་བ་ཡན་ལག་དྲུག་པའི་མཛེས་རྒྱན་ཞེས་
བྱ་བ་འདི་ནི། ཁྱབ་བདག་རྡོ་རྗེ་སེམས་དཔའི་ངོ་བོར་གྱུར་པ་འདྲེན་མཆོག་ཆོས་ཀྱི་རྒྱལ་པོ་རཏྣ་ངོར་

ཆེན་གྱི་སྐུ་ཚ་ཀུན་དགའ་དབང་ཕྱུག་གི་སྐུ་ཚ་ཝནྡྷའི་ཞལ་སྔ་ནས་དང་། ཚད་མེད་ཐུགས་རྗེའི་མངའ་བདག་
དཀོན་རྒྱལ་བའི་སྐུ་ཚ་མུས་ཆེན་སངས་རྒྱས་རིན་ཆེན་དང་། མཁྱེན་རབ་ཀྱི་དབང་ཕྱུག་ལོ་ཙཱ་བ་འཇམ་
པའི་དབྱངས་ཆེན་པོ་ལ་སོགས་པ་ཡོངས་འཛིན་དམ་པ་སྤྲུལ་པའི་སྐུ་དུ་མའི་ཞབས་ཀྱི་རྡུལ་ཕྲན་
རྙོག་པ་མེད་པའི་གཙུག་གིས་བླངས་པ་ལ་བརྟེན་ནས། འཛམ་གླིང་བསྟན་པའི་མངའ་བདག་རྗེ་
བཙུན་ས་སྐྱ་པ་ཡབ་སྲས་ཀྱི་གསུང་རབ་རིན་པོ་ཆེ་རྣམས་ཀྱི་ཚིག་དོན་ལ་ཤེས་ནས་དད་པ་ཐོབ་པ།
མང་དུ་ཐོས་པའི་བཙུན་པ་དཀོན་མཆོག་ལྷུན་གྲུབ་ཀྱིས་ལས་དང་པོ་པ་རྣམས་འཇུག་པ་བདེ་བའི་
ཆེད་དུ། མུས་ཆེན་སེམས་དཔའ་ཆེན་པོས་མཛད་པའི་སྒྲུབ་ཐབས་ཀྱི་ཡི་གེ་ལ་གཞི་བྱས། རྗེ་བཙུན་
གོང་མ་ཡབ་སྲས་ཀྱི་གསུང་རབ་རྣམས་ལ་ཞུས་དག་གི་ཚུལ་དུ་གཏུགས་ཤིང་། བླ་མ་མཁས་པ་
རྣམས་ཀྱི་གསུང་སྒྲོས་ཀྱིས་ཀྱང་བརྒྱན་ཏེ། ལྕགས་མོ་ཕག་གི་ལོ་སྟོན་ཟླ་འབྲིང་པོའི་ཡར་ཚེས་བཅུའི་
ཉིན། རྗེ་བླ་མ་ཡབ་སྲས་གསུམ་གྱི་དུས་དྲན་གྱི་མཆོད་པར་དམིགས་ཏེ། དཔལ་ཨེ་ཝཾ་ཆོས་ལྡན་
གྱི་གཙུག་ལག་ཁང་དུ་སྦྱར་བ་དགེ་ལེགས་མཆོག་ཏུ་གྱུར་ཅིག །འདིའི་རྒྱབ་རྟེན་དུ་དཔལ་ས་སྐྱ་པ་
ཡབ་སྲས་ཀྱི་གསུང་རབ་རྣམས་རྟོག་དཔྱོད་ཞིབ་མོས་བལྟ་བ་གལ་ཆེའོ།། །
༈ ་མཚན་ཉིད་དང་ལྡན་པའི་ཕྲེང་བ་མདུན་དུ་འདུས་བྱས་ལ། རང་གི་ལག་པ་གཡོན་པའི་
སོར་མོ་རྣམས་པདྨ་དམར་པོ་འདབ་མ་ལྔ་པ། ལག་པའི་མཐིལ་པདྨའི་ཟེའུ་འབྲུའི་སྟེང་དུ་ཟླ་བའི་དཀྱིལ་
་འཁོར་གྱི་སྟེང་དུ། ཨ་ཨཱ། ཨི་ཨཱི། ནས། ཨོཾ་ཨབར་ཚར་གཅིག །གཡོན་སྐོར་དུ་གནས་པའི་ལྟེ་
བར་ཨ། ལག་པ་གཡས་པའི་སོར་མོ་རྣམས་རྡོ་རྗེ་སྔོན་པོ་རྩེ་ལྔ་པ། ལག་པའི་མཐིལ་རྡོ་རྗེའི་ལྟེ་བའི་སྟེང་
་དུ་ཉི་མའི་དཀྱིལ་འཁོར་གྱི་སྟེང་དུ། ཀ་ཁ་ག་གྷ་ང་། ནས། ཧ་ཀའི་བར་ཚར་གཅིག །གཡས་སྐོར་
དུ་གནས་པའི་ལྟེ་བར་ཧཱུྃ་བསམ། དེ་ནས་པད་སྐོར་སྔོན་དུ་འགྲོ་བས་ཕྲེང་བ་བླངས་ལ། ཨ་མྲྀ་ཏས་
བ སང་། སྭ་བྷ་ཝས་སྦྱང་། སྟོང་པའི་ངང་ལས་བདུད་རྩིའི་ཡི་གེ་སུ་དཀར་པོ་དེ་ལས་འོད་ཟེར་འཕྲོས་
པར་བསམ། ལག་གཉིས་ཐལ་མོ་སྦྱར་བའི་བར་དུ་ཕྲེང་བ་བཟུང་ལ། ཐལ་མོ་ཕན་ཚུན་བསྲུབ་
པའི་ཚུལ་བྱ་ཞིང་། རྡོ་རྗེ་དང་པདྨ་སྙོམས་པར་ཞུགས་བྱང་ཆུབ་ཀྱི་སེམས་སུ་ལ་ཁྱབ། དེ་ཨཱ་ལི་ཀཱ་

ལི་ལ་ཁྱབ། དེ་ཕྲེང་བ་དང་གཉིས་སུ་མེད་པར་གྱུར། ཞེས་བརྗོད་ལ། ༀ་པ་དེ་པ་དེ་མ་ཧཱ་ཛ་ན།
སརྦ་བུདྡྷ་མ་ཡཾ་བྷ་ཝི་ཏེ་ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཨ་ཁཾ་སྭཱ་ཧཱ། ཞེས་བརྒྱ་རྩ་བརྒྱད་བཟླས།ཐུན་དང་པོ་མ་གཏོགས་
གཞན་རྣམས་ལ་ཕྲེང་བ་བྱིན་རླབས་མི་དགོས། སྔགས་འདི་ཉེར་གཅིག་རེ་བཟླས་ནས་ཨཏྠ་སོགས་
བཟླ་བར་བྱའོ། །དེ་ལྟར་བཟླས་ན་སྔགས་གང་བཟླས་ནུས་མཐུ་དང་ལྡན་སྔགས་གང་བཟླས་འབུམ་དུ་
འགྱུར་བ་ཚར་ཆེན་གྱིས་གསུངས། པར་འགྱུར་བ་སློབ་དཔོན་རིན་པོ་ཆེས་གསུངས་སོ། །བདུན་མན་ཆད་བཟླས་ན་
གང་བཟླས་འབུམ་འགྱུར། ཨོཾ་རུ་ཙི་ར་མ་ཎ་བྲ་བནྡྷ་ན་ཡེ་སྭཱ་ཧཱ། འདི་བདུན་ཡན་ཆད་བཟླས་ན་ཕྲེང་བ་དེ་གང་བཟླས་པའི་
སྔགས་འབུམ་འགྱུར་དུ་འགྲོ་བར་རྣམ་བཤད་མཛད་བྱུང་མེད་པའི་ནང་དུ་འདི་གཉིས་ཀ་གསུངས། བདེན་བཞི་ལས། སྔགས་
འདི་ཡིས་ནི་སྦྱངས་བྱས་ན། །བགྲང་ཕྲེང་གིས་ནི་ལྷ་རྣམས་འགྲུབ། །ལས་རྣམས་ཐམས་ཅད་འགྲུབ་འགྱུར་ཏེ། །མི་གསལ་
བ་ནི་རིང་བར་འགྱུར། །

༄༅། །དཔལ་ཀྱེ་རྡོ་རྗེའི་ལུས་དཀྱིལ་མཛེས་རྒྱན་བཞུགས་སོ། །
ན་མོ་གུ་རུ་རཏྣ་ཝངྷ་ཡ། བླ་མ་དང་གཉིས་སུ་མེད་པའི་དཔལ་ཧེ་རུ་ཀ་ལ་ཕྱག་འཚལ་ཞིང་
སྐྱབས་སུ་མཆིའོ། །བདག་གི་རྒྱུད་བྱིན་བརལབ་ཏུ་གསོལ། གཉིས་སུ་མེད་པར་ཐིམ་པའི་རྐྱེན་གྱིས་
སྐད་ཅིག་གི་རང་གི་ལུས་རྟེན་དང་བརྟེན་པར་བཅས་པའི་དཀྱིལ་འཁོར་ཡོངས་སུ་རྫོགས་པར་
གྱུར་པ་ཅིག་ཆར་དུ་གསལ་ཞིང་རིམས་ཀྱིས་གསལ་འདེབས་ནི། སྤྱི་བོར་སྣ་ཚོགས་རྡོ་རྗེ། རྐང་མཐིལ་༢གཉིས་
སུ་མེད་དེ་ཉིད་རྡོ་རྗེ་སྔོན་པོ་ཆེ་ཆུང་མང་པོའི་ས་གཞི། རྩིབ་མ་གཡས་གཡོན་གྱི་རུས་པ་རིང་ཐུང་རྣམས་རྡོ་རྗེ་རྩེ་
ལྔ་པ་གཅིག་རྗེས་སུ་གཅིག་མཐུད་པ་འི་ར་བ། པགས་པ་རྡོ་རྗེ་སྔོན་པོ་རྩེ་ལྔ་པའི་གུར་དང་བླ་རེ། གུར་དང་བླ་བྲེ་
ཞེས་པ་ལ་ངོས་འཛིན་ཐ་དད་མེད་ཀྱང་པགས་པ་ལ་གཟུགས་བརྙན་ཤར་བའི་ཚུལ་གྱི་རྡོ་རྗེ་ཕྲ་མོ་གྱེན་འགྲེང་
ཉལ་བར་མཚམས་མེད་པ་བ་སྤུ་གནས་དེ་ཉིད་དུ་ཚད་དེ་ཉིད་ཀྱི་མདའི་དྲ་བ་འདའ་སྟེང་ནང་རྩེ་མོ་ཕྱ། རྡོ་རྗེ་
སྔོན་པོ་མདེའུ་ཁ་ཕྱིར་བསྟན། རྐང་ལག་གི་སེན་མོ་མེ་རི་འབར་བ་སྟེ་སྲུང་བའི་འཁོར་ལོ་དང་། རྐང་མཐིལ་རྡོ་རྗེའི་ས་
གཞིའི་སྟེང་དུ་ཚད་དེ་ཉིད་ཀྱི་རླུང༌། སུམ་མདོ་མེ། ལྟོ་བ་ཆུ། སྙིང་ག་ས། སྒལ་ཚིགས་རི་རབ། མགོ་བོ་ནི་
མཚམས་བཞི་རི་རབ་ཀྱི་སྟོད་ཀྱི་ཆའི་ལྕོག །ལུས་མི་མཉམ་པ་མེད་པ་གྲུ་བཞི་གཞལ་ཡས་ཁང་གྲུ་བཞི།
སྙིང་ག་ནས་འབྱུང་བ་བཞིའི་རླུང་རྒྱུ་བའི་བུ་ག་བཞི་སྒོ་བཞི། ལག་མཐིལ་རྐང་མཐིལ་བཞི་ལ་རྩིག་པའི་ཟུར་
བཞི་ཅུང་ཟད་ཡིན་མིག་པཉྩ་ལྔ་རེ་ཁཱ་རི་མོ། རྩིག་པ་ཐུང་ངུ་། སྣ་རིན་པོ་ཆེའི་ཕ་གུ། སོ་དྲ་བ་དང་དྲ་བ་ཕྱེད་པ།
ལྕེ་དང་མཆུ་འདོད་ཡོན་གྱི་སྣམ་བུ། རྣ་བ་རྟ་བབས། རྐང་རྣམས་ཀ་བ་བརྒྱད་དེ་རྟེན་གྱི་དཀྱིལ་
འཁོར་དང་།།
ལྟེ་བ་སྤྲུལ་པའི་འཁོར་ལོ་རྩ་འདབ་དྲུག་ཅུ་རྩ་བཞི་པའི་ལྟེ་བའི་ཨཱི། འདི་ལམ་དུ་མ་བྱས་ན་ལྷར་སྐྱེ།
ལོམ་དུ་བྱས་ན། ལྷོ་ཕྱོགས་དཔལ་དང་ལྡན་པའི་ཞིང་སྦྱོང་ལྷ་སྐྱེ་སྒོ་ཆོད་གསུངས། ལུས་དཀྱིལ་གྱི་ལྷ་ལ་
གདན་མེད་དེ་ལུས་རང་ཆས་སུ་སྒྲུབ་པའི་མཚོན་བྱེད་ཡིན་པའི་ཕྱིར། ཡབ་ལ་མི་མགོ་སྐམ་པོ་ལྔའི་དབུ་རྒྱན་རློན་པ་ལྔ་བཅུའི་དོ་ཤལ། རུས་

རྒྱན་དྲུག །ཡུམ་ལ་སྐམ་པོ་ལྔའི་དབུ་རྒྱན་སྐམ་པོ་ལྔ་བཅུའི་དོ་ཤལ་རུས་རྒྱན་ལྔས་བརྒྱན་པ་ཡིན། རིན་འབྱུང་གཙོ་བོ་ཡབ་
ཡུམ་གྱི་མཐེའུ་ཆུང་གི་སོར་ཚིགས་ཙམ། འཁོར་རྣམས་དེའི་ཕྱེད་ཙམ། ང་རྒྱལ་དང་སེར་སྣ་དང་ཚོར་བའི་ཕུང་པོ་
རྣམ་པར་དག་པ་བཅོམ་ལྡན་འདས་ཡོན་ཏན་རིན་ཆེན་འབྱུང་ལྡན་སྐུ་མདོག་སེར་པོ་ཞལ་གཅིག་
ཕྱག་གཉིས་གཡས་རིན་པོ་ཆེ་གཡོན་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་ས་རྣམ་པར་དག་
པ་སངས་རྒྱས་སྤྱན་མ་སེར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་
རུས་པ་དང་རིན་པོ་ཆེའི་རྒྱན་གྱིས་བརྒྱན་པ། ཡུམ་དང་འདྲ་བའི་ལྷ་མོ་དྲུག་ཅུ་རྩ་བཞིས་བསྐོར་བ་
མཉམ་པ་ཉིད་ཀྱི་ཡེ་ཤེས། 
གསང་གནས་རྡོ་རྗེ་རྩེ་ལྔའི་ལྟེ་བ་ནི། ལས་རབ་རྫོགས། ལྷ་མིན། བདེ་ཆེན་གྱི་འཁོར་ལོ་རྩ་འདབ་སོ་
གཉིས་པའི་ལྟེ་བའི་ཧྭ། ཕྲག་དོག་དང་འདུ་བྱེད་ཀྱི་ཕུང་པོ་རྣམ་པར་དག་པ་བཅོམ་ལྡན་འདས་ཕྲིན་
ལས་དོན་ཡོད་གྲུབ་པ་སྐུ་མདོག་ལྗང་གུ་ཞལ་གཅིག་ཕྱག་གཉིས་གཡས་རལ་གྲི་གཡོན་དེས་ཡུ་བ་
བྱས་པའི་དྲིལ་བུ་འཛིན་པ། ཡུམ་རླུང་རྣམ་པར་དག་པ་དམ་ཚིག་སྒྲོལ་མ་ལྗང་གུ་གྲི་གུག་ཐོད་པ་
འཛིན་པ་དང་མཉམ་པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པ། ཡུམ་དང་འདྲ་བའི་
ལྷ་མོ་སོ་གཉིས་ཀྱིས་བསྐོར་བ་བྱ་བ་གྲུབ་པའི་ཡེ་ཤེས་གཙོ་བོ་ཡབ་ཡུམ་ཡུངས་དཀར་ཆེ་ཤོས་ཙམ། འཁོར་
རྣམས་ཡུངས་དཀར་ཆུང་ཤོས་ཙམ།
སྙིང་ག་ཆོས་ཀྱི་འཁོར་ལོ་དམྱལ་བ་ཆུ་མངོན་དགའི་ཞིང་འདབ་བརྒྱད་པའི་ལྟེ་བའི་ཧཱུྃ། ཞེ་སྡང་
དང་རྣམ་པར་ཤེས་པའི་ཕུང་པོ་རྣམ་པར་དག་པ་བཅོམ་ལྡན་འདས་ཐུགས་རྡོ་རྗེ་མི་བསྐྱོད་པ་སྐུ་
མདོག་སྔོན་པོ་ཞལ་གཅིག་ཕྱག་གཉིས་གཡས་རྡོ་རྗེ་གཡོན་དེས་ཡུ་བ་བྱས་པའི་དྲིལ་བུ་འཛིན་པ།
ཡུམ་ཆུ་རྣམ་པར་དག་པ་མཱ་མ་ཀཱི་སྔོན་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་
ཀའང་རུས་པའི་རྒྱན་གྱིས་བརྒྱན་པ། ཡུམ་དང་འདྲ་བའི་ལྷ་མོ་བརྒྱད་ཀྱིས་བསྐོར་བ་མེ་ལོང་ལྟ་
བུའི་ཡེ་ཤེས། གཙོ་བོ་ཡབ་ཡུམ་མཐེའུ་ཆུང་གི་སེན་ཆགས་ཙམ། འཁོར་རྣམས་སོར་ཕྱེད་ཙམ།
མགྲིན་པ་ལོངས་སྤྱོད་ཀྱི་འཁོར་ལོ་བདེ་བ་ཅན་རྩ་འདབ་བཅུ་དྲུག་པའི་ལྟེ་བའི་ཨོ་འདོད་

ཆགས་དང་འདུ་ཤེས་ཀྱི་ཕུང་པོ་རྣམ་པར་དག་པ་བཅོམ་ལྡན་འདས་གསུང་རྡོ་རྗེ་འོད་དཔག་མེད་
སྐུ་མདོག་དམར་པོ་ཞལ་གཅིག་ཕྱག་གཉིས་གཡས་པདྨ་གཡོན་དེས་ཡུ་བ་བྱས་པའི་དྲིལ་བུ་འཛིན་པ།
་ཡུམ་མེ་རྣམ་པར་དག་པ་གོས་དཀར་མོ་དམར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་
བ། གཉིས་ཀའང་རུས་པའི་རྒྱན་གྱིས་བརྒྱན་པ། ཡུམེ་དང་འདྲ་བའི་ལྷ་མོ་བཅུ་དྲུག་གིས་བསྐོར་བ་
སོ་སོར་རྟོག་པའི་ཡེ་ཤེས། གཙོ་བོ་ཡབ་ཡུམ་ནས་འབྲུ་ཙམ། འཁོར་རྣམས་ཡུངས་དཀར་འབྲིང་པོ་ཙམ། ་
སྤྱི་བོ་བདེ་ཆེན་གྱི་འཁོར་ལོ་དག་པ་འོག་མིན་སྟུག་པོ་བཀོད། མ་དག་པ་དུད་འགྲོ་རྩ་འདབ་སོ་གཉིས་
པའི་ལྟེ་བའི་ཧཾ། གཏི་མུག་དང་གཟུགས་ཀྱི་ཕུང་པོ་རྣམ་པར་དག་པ་བཅོམ་ལྡན་འདས་སྐུ་རྡོ་རྗེ་རྣམ་
པོར་སྣང་མཛད་སྐུ་མདོག་དཀར་པོ་ཞལ་གཅིག་ཕྱག་གཉིས་གཡས་འཁོར་ལོ་གཡོན་དེས་ཡུ་བ་
བྱས་པའི་དྲིལ་བུ་འཛིན་པ། ཡུམ་ནམ་མཁའི་ཁམས་རྣམ་པར་དག་པ་རྡོ་རྗེ་དབྱིངས་ཀྱི་དབང་ཕྱུག་
མ་དཀར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་རུས་པའི་རྒྱན་གྱིས་
བརྒྱན་པ། ཡུམ་དང་འདྲ་བའི་ལྷ་མོ་སོ་གཉིས་ཀྱིས་བསྐོར་བ་ཆོས་ཀྱི་དབྱིངས་ཀྱི་ཡེ་ཤེས། གཙོ་བོ་
ཡོབ་ཡུམ་མཐེའུ་ཆུང་གི་སོར་ཚིགས་ཙམ། འཁོར་རྣམས་སོར་ཕྱེད་ཙམ། 
གཙོ་བོ་ལྔ་པོ་ཐམས་ཅད་དབུའི་གཙུག་ཏོར་བལྟ་བར་མི་མངོན་པ་ལ་སོགས་པ་མཚན་
བཟང་པོ་སུམ་ཅུ་རྩ་གཉིས་དང་། སེན་མོ་ཟངས་ཀྱི་མདོག་ལྟར་དམར་བ་ལ་སོགས་པ་དཔེ་བྱད་
བཟང་པོ་བརྒྱད་ཅུས་བརྒྱན་པ། གཞན་ཡང་མིག་ཏུ་གཟུགས་ལ་འཇུག་པའི་རྟེན་རྩ་དེ་ཉིད་གཏི་མུག་རྡོ་རྗེ་
མ་དཀར་མོ། རྣ་བར་ཞེ་སྡང་རྡོ་རྗེ་མ་སྔོན་མོ། སྣར་སྣའི་བུ་ག་འདུས་པའི་ཀ་བ་ལྟ་བུའི་ནང་སེར་སྣ་རྡོ་རྗེ་
མ་སེར་མོ། ལྕེའི་རྩ་བར་འདོད་ཆགས་རྡོ་རྗེ་མ་དམར་མོ། དཔྲལ་བར་ཕྲག་དོག་རྡོ་རྗེ་མ་ལྗང་གུ།
སྙིང་གའི་སྟེང་དེར་བདག་མེད་རྣལ་འབྱོར་མ་ནག་མོ། ཐམས་ཅད་ཀྱང་ཞལ་གཅིག་ཕྱག་གཉིས་མ།
གྲི་གུག་ཐོད་པ་ཁ་ཊཾ་ག་འཛིན་པ། རུས་པའི་རྒྱན་གྱིས་བརྒྱན་པ། དེ་དག་གི་མདུན་དུ་རྩ་ནང་གི་རྟོག་
་པ་བསྐུལ་བའི་རླུང་དེ་ཞལ་ནང་ལ་ཕྱོགས་པའི་ཚུལ་གྱིས་མིག་ཏུ་གཟུགས་གོ་རཱི། རྣ་བར་སྒྲ་ཙོ་རཱི། སྣར་
དྲི་བེ་ཏཱ་ལཱི། ལྕེར་རོ་གྷསྨ་རཱི། དཔྲལ་བར་རེག་ས་སྤྱོད་མ། སྙིང་གར་ཆོས་ཁམས་མཁའ་སྤྱོད་མ་སྟེ་

ཐམས་ཅད་ཀྱང་སྐུ་མདོག་ནག་མོ་ཞལ་གཅིག་ཕྱག་གཉིས་མ། གྲི་གུག་ཐོད་པ་ཁ་ཊཾ་ག་འཛིན་པ།
རུས་པའི་རྒྱན་གྱིས་བརྒྱན་པ། །
ལག་པ་གཡས་པའི་གྲུ་མོ་དང་དཔུང་ལྟ་སྦྲེལ་མཚམས་ཧཱུྃ་གི་རྣམ་པའི་རྩེ་ཡོད་པ་རྨོར་ཆེན་བཞེད། ་ར་གཤིན་
རྗེའི་གཤེད་སྔོན་པོ་ཐོ་བ་འཛིན་པ། གཡོན་པར་ཤེས་རབ་མཐར་བྱེད་དཀར་པོ་བེ་ཅོན་འཛིན་པ།
ལྕེའི་དཀྱིལ་འཁོར་དེར་པདྨ་མཐར་བྱེད་དམར་པོ་པདྨ་འཛིན་པ། གསང་གནས་རྡོ་རྗེའི་སྐེད་སུ་བགེགས་
མཐར་བྱེད་སྔོན་པོ་རྡོ་རྗེ་འཛིན་པ། སོག་པའི་མཚམས་ཀྱི་དཔུང་པ་གཡས་པར་མི་གཡོ་བ་སྔོན་པོ་རལ་
གྲི་འཛིན་པ། གཡོན་པར་འདོད་པའི་རྒྱལ་པོ་སྔོན་པོ་ལྕགས་ཀྱུ་འཛིན་པ། པུས་མོ་གཡས་པའི་
ཚིགས་མཚམས་དེར་དབྱུག་སྔོན་ཅན་སྔོན་པོ་དབྱུག་པ་འཛིན་པ།གཡོན་པར་སྟོབས་པོ་ཆེ་སྔོན་པོ་རྩེ་
གསུམ་འཛིན་པ། སྤྱི་གཙུག་གི་གསང་བའི་འོག་རུས་པའི་སྟེང་དུ་ཏུ་གཙུག་ཏོར་འཁོར་ལོས་སྒྱུར་བ་སེར་
པོ་འཁོར་ལོ་འཛིན་པ། རྐང་མཐིལ་རྟགཉིས་སུ་རྡོ་རྗེ་ས་གཞི་འོག་ཏུ་གནོད་མཛེས་རྒྱལ་པོ་སྔོན་པོ་གཏུན་
ཤིང་འཛིན་པ། ཐམས་ཅད་ཀྱང་གཡོན་བརྐྱང་གི་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་
རྒྱན་ཕྱག་མཚན་སྲུང་འཁོར་ལྟར་བཞུགས་པ། ལྷ་དེ་ཐམས་ཅད་ཀྱང་སྐུ་དབྱིབས་སམ། རྣམ་པ་བདེ་བ་
ལས། རང་བཞིན་སྟོང་གསལ་ཆོས། ངོ་བོ་ཟུང་འཇུག་ཆེན། ཁ་དོག་དང་ཞལ་ཕྱག་སོགས་ཀྱི་རྣམ་པར་བསྐྱེད་
པས་ན་སྐུའི་དབྱིབས། ཁམས་བྱང་སེམས་ལ་གནད་དུ་བསྣུན་ཅིང་གོམས་པའི་འཛིན་སྟངས་བདེ་བར་ཤར་བས་ན་རྣམ་པ་
བདེ་བ། རང་བཞིན་སྟོང་གསལ་གྱི་ངོ་བོ་ལས་མ་འདས་པས་རང་བཞིན་སྟོང་གསལ། ཡུལ་ཅན་ལྷན་སྐྱེས་ཀྱི་བདེ་བ་དང་། ་
ཡུལ་རང་སྟོང་ཕྱག་རྒྱ་ཆེན་པོ་གཉིས་དབྱེར་མེད་ཟུང་འཇུག་ཏུ་ཤེས་པས་ན་ངོ་བོ་ཟུང་འཇུག་སྟེ། རང་བཞིན་དེ་ལྟར་ཤེས་དགོས། །
རྩ་ལུས་ལ་གནད་དུ་བསྣུན་པས་སྤྲུལ་སྐུ་ལམ་བྱེད། རྩ་ཡི་གེ་ལ་གནད་དུ་བསྣུན་པས་ལོངས་སྐུ་ལམ་བྱེད། ཁམས་བདུད་རྩི་
ལ་གནད་དུ་བསྣུན་པས་ཆོས་སྐུ་ལམ་བྱེད། སྙིང་པོ་ཡེ་ཤེས་རླུང་ལ་གནད་དུ་བསྣུན་པས་ངོ་བོ་ཉིད་སྐུ་ལམ་བྱེད་དེ། ལྷ་རི་
རེ་ལའང་ལམ་བཞིའི་སྒྲུབ་ཐབས་ཚང་བ་རེ་ཡོད་པས་ཆེས་ཆེར་གྲུབ་བོ། །་
གཞན་ཡང་ལུས་རྩ་སྤྲུལ་པའི་སྐུ། རྩ་ཡི་གེ་ལོངས་སྤྱོད་རྫོགས་པའི་སྐུ། ཁམས་བདུད་རྩི་
ཆོས་ཀྱི་སྐུ། སྙིང་པོ་ཡེ་ཤེས་རླུང་ངོ་བོ་ཉིད་ཀྱི་སྐུ་སྟེ། ལུས་རང་བཞིན་གྱིས་གྲུབ་པའི་དཀྱིལ་འཁོར་

དུ་གྱུར། མངོན་རྟོགས་མི་ཐུབ་ཟླ་བའི་ལུགས།ལུས་དཀྱིལ་ག་ཡ་དྷ་རའི་ལུགས་ཡིན་གསུངས། ལུས་དཀྱིལ་རྗེ་བཙུན་ཆེན་
པོས་ཡི་གེར་བཀོད་གསུངས།རང་གི་སྙིང་གའི་ཧཱུྃ་ལས་འོད་ཟེར་འཕྲོས་པས་བླ་མ་དང་གཙོ་བོ་ཐ་མི་དད་
པའི་དབང་གི་ལྷ་རིགས་ལྔ། ཡུམ་བཞི། བྱང་ཆུབ་སེམས་དཔའ་བརྒྱདཤར་བྱམས། སྔོ། ས། ལྷོར་ནམ།
སེར། ཕྱག །ནུབ་སྤྱན། དམར། འཇམ། བྱང་སྒྲིབ། ལྡང་། ཀུན། །ལྷ་མོ་དྲུག །ཁྲོ་བོ་བཅུ་དང་བཅས་པ་ཨོཾ་བཛྲ་
ས་མཱ་ཛི་དཀར་མོ་རི་དགས་སོགས་ནས་འཁྱུད་པཉིད། ཞེ་སྡང་རྡོ་རྗེ་ནས་དབང་དགེས་མཛོད། །
་དབང་ལྷ་སྟེ་གཙོ་བོའི་མདུན་རྣམ་སྣང་གི་རྒྱབ་དུ་པད་ཟླའི་གདན་ལ་དབང་རྫས་རྣམས་ཀྱང་
ཡོད་པར་བསམ། བདུད་རྩི་ལྔ་སོགས་ཀྱི་མཆོད་པ་དང་། སྦྱང་གཞིའི་ངོས་ནས་བསྟོད་པ་ནི། ་གདོས་བཅས་ཀྱི་ལུས་
འདི་མ་སྤངས་བར་ཡེ་ཤེས་སྐུ་འཇའ་ཚོན་ལྟ་བུ་དང་། སེམས་ཉོན་མོངས་དང་བཅས་པ་འདི་མ་སྤངས་བཞིན་དུ་ཡེ་
ཤེས་ལྔའི་ངོ་བོར་དབང་དུས་འདི་ཉིད་དུ་བྱིན་གྱིས་རློབས་ཤིག་།ཅེས་པའོ། །ཆོ་ག་རྣམས་བླ་མས་མཛད་ཅིང་དབང་
ལེན་སྐབས་ཐམས་ཅད་མི་བསྐྱོད་པ་གསལ་བའོ། །རྒྱས་བསྡུས་བློ་དང་བསྟུན་སྟེ་གཙོ་བོ་ལྔ་སོགས་མི་བསྐྱོད་པར་བསྒོམ་
ནས་དབང་ལེན་དགོས། དབང་རྫས་རྣམས་དེའི་ཐུགས་ཀ་ནས་བྱེ་བའི་ཧེ་རུ་ཀ་ཞིག་གིས་གཏོད་པར་
བསམ་མོ། ། 
ཨོཾ་བཛྲ་བྷུ་མི་ཨཱཿཧཱུྃ། གཞི་ཡོངས་སུ་དག་པ་དབང་ཆེན་གསེར་གྱི་ས་གཞི། ཨོཾ་བཛྲ་རེ་ཁེ་
ཨཱཧཱུྃ། ཕྱི་ལྕགས་རི་ཁོར་ཡུག་གིས་བསྐོར་བའི་དབུས་སུ་ཧཱུཾ་རིའི་རྒྱལ་པོ་རི་རབ། ཤར་ལུས་
འཕགས་པོ། ལྷོ་འཛམ་བུ་གླིང་། ནུབ་བ་གླང་སྤྱོད། བྱང་སྒྲ་མི་སྙན། ཉི་མ། ཟླ་བ། ལྷ་དང་མིའི་
དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་དཔལ་ལྡན་བླ་མ་དམ་པ་ལ་རྡོ་རྗེ་
སློབ་མའི་དབང་ཞུ་བའི་ཡོན་དུ་འབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ།
བཞེས་ནས་བྱིན་གྱིས་བརླབ་ཏུ་གསོལ། ཞེས་དང་། བྱང་ཆུབ་རྡོ་རྗེ འོད་སྲུང་གིས་སངས་རྒྱས་ཤཱཀྱ་
ཐུབ་པ་ལ། །མཆོད་ཆེན་སེམས་མཆོག་ཇི་ལྟར་སྩལ་བ་ལྟར། །བདག་ཀྱང་བསྐྱབ་པའི་དོན་གྱི་ཕྱིར། །
ནམ་མཁའི་རྡོ་རྗེ་དེང་བདག་སྩོལ། འདིས་གསོལ་བ་བཏབ་རྗེས་དབང་ལྷ་དེ་རྣམས་དེ་བཞིན་གཤེགས་པ་ཁྲོ་ཆགས་
ཀྱི་རྣམ་པར་ཧེ་རུ་ཀ་ཞལ་བརྒྱད་ཕྱག་བཅུ་དྲུག་པའི་རྣམ་པར་གྱུར། ཞེས་རྨོར་ཆེན་གསུངས། །ལན་གསུམ།

བླ་མས་ཨོཾ་སྭ་བྷ་ཝ་ཤུདྡྷརང་བཞིན་དག་པའི་སརྦ་དྷརཿསྭ་བྷ་ཝ་ཤུདྡྷོཉུ་ངའོ་ཧཾ། ཞེས་གསུངས་ཤིང་།
བདག་གི་རྣམ་པར་ཤེས་པའི་ཕུང་པོ་དང་དབང་རྫས་རྣམ་རྒྱལ་བུམ་པའི་ཆུ་མི་དམིགས་ཏེ་སྟོང་
པར་གྱུར། སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་སྟེང་དུ་རང་གི་སྐྱེ་གནས་ཧཱུྃ་ལས་རྡོ་རྗེ་ཧཱུཾ་
གིས་མཚན་བར་སྲིད་པ། དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ཕན་ཆད་འཁྲུལ་སྣང་ལས་
གཉིས་ཀའང་བུམ་པ་ཆུ་དང་བཅས་པ་མི་བསྐྱོད་པ་དབང་རང་རང་གི་ཐད་སོར་ཕྱི་ནང་གི་ལྷ་ཐམས་
ཅད་མི་བསྐྱོད་པ་སོགས་སུ་འཕོ་བ་ཡིན། དེའང་ཕྱི་ནང་གི་ལྷ་གཙོ་འཁོར་ཐམས་ཅད་མི་བསྐྱོད་པ་སོགས
་སྐབས་ཐོབ་ཀྱི་རིགས་ལྔ་གང་ཡིན་དུ་ཡབ་ཡུམ་ཤ་སྟག་ཏུ་གོ་འཕོ་བར་བཞེད་སྐུ་མདོག་སྔོན་པོ་ཞལ་
གཅིག་ཕྱག་གཉིས་གཡས་རྡོ་རྗེ་གཡོན་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་མཱ་མ་ཀཱི་སྔོན་མོ་གྲི་གུག་ཐོད་པ་འཛིན་པ་དང་མཉམ་
པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པའི་དབང་དུས་མི་གཡེང་བའི་ཆེད་མིག་ཏུ་གཏི་
མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་མ། ཁ་ལ་འདོད་ཆགས་རྡོ་རྗེ་མ། ལུས་
ལ་ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ། སྤྱི་བོར་སྐུ་རྡོ་རྗེ་མ། མགྲིན་པར་གསུང་
རྡོ་རྗེ་མ། ཐུགས་ཀར་ཐུགས་རྡོ་རྗེ་མ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཕྱོགས་བཅུའི་དེ་
བཞིན་གཤེགས་པ་ཐམས་ཅད་ཕྱི་ནང་གི་ལྷ་གྲངས་དང་མཉམ་པའི་མི་བསྐྱོད་པ་ཡབ་ཡུམ་གྱི་རྣམ་པར་ཨོ་
བཛྲ་ས་མཱ་ཛ༔ རང་ལ་ཛཧཱུྃ་བཾ་ཧོ༔ ཛཧཱུྃ་བཾ་ཧོ༔དབང་རྫས་ལ། དེ་བཞིན་གཤེགས་པ་ཐམས་ཅད་ཀྱིས་
འདི་ལ་མངོན་པར་དབང་བསྐུར་བ་སྩལ་དུ་གསོལ། ཨོཾ་བཛཱི་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་ཞིང་
དབང་རྫས་ཀྱི་ལྷའི་སྤྱི་བོ་ནས་དབང་བསྐུར། སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་མི་
བསྐྱོད་པས་འདི་དང་འོག་མ་ཀུན་ལ་ལོངས་སྤྲུལ་གང་རུང་ཆོག་གསུངས་དབུར་བརྒྱན། དབང་རྫས་ཀྱི་མི་བསྐྱོད་
པ་ཡབ་ཡུམ་སྙོམས་པར་ཞུགས། ཞུ་བ་ལས་བྱུང་བའི་དབང་རྫ་ས་རྣམ་རྒྱལ་བུམ་པའི་ཆུར་གྱུར།།
བཅོམ་ལྡན་དེ་བཞིན་གཤེགས་པ་ཀུན། །བཅོམ་ལྡན་བདག་ཉིད་ཆེན་པོ་རྣམས། །ཐུགས་རྗེའི་རང་
བཞིན་ཅན་རྣམས་ཀྱིས། །ཁྱེད་ཀྱི་བདག་ལ་དབང་བསྐུར་སྩོལ། །ཞེས་གསོལ་བ་བཏབ་པས། དབང་
གི་ལྷ་རྣམས་ཀྱིས་ཟླ་བ་ལྟར་དཀར་བའི་ཡེ་ཤེས་ཀྱི་བུམ་པ་ཟག་མེད་ཀྱི་བདུད་རྩིས་གང་བ་དཔག་བསམ་ཤིང་གི་ཁ་རྒྱན་

དང་བཅས་པ་བཟུང་ནས། ཞེས་རྨོར། གུར་ལས་སངས་རྒྱས་རྣམས་ནི་ཐམས་ཅད་ཀྱི། །གསང་གསུམ་གནས་
ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་པ། །རྡོ་རྗེའི་དབང་བསྐུར་ཆེན་པོ་སྦྱིན། །ཨོ་
རྡོ་རྗེའི་རང་བཞིན་མངོན་དབང་བསྐུར་བཛྲ་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་ཞིང་དེ་བཞིན་གཤེགས་པ་
རྣམས་ཀྱིས་བུམ་པའི་ཆུས་སྤྱི་བོ་ནས་དུག་ལྔ་དག་ཕུང་ལྔ་རིགས་ལྔར་བསྒྱུར་བའི་དབང་བསྐུར། རིག་མ་རྣམས་
ཀྱིས་འབྱུང་བ་ལྔ་ཡི་འཁྲུལ་སྣང་དག་པའི་རྡོ་རྗེའི་གླུ་ལེན། བྱང་ཆུབ་སེམས་དཔའ་རྣམས་ཀྱིས་ཚོགས་དྲུག་
ཡུལ་བཅས་འཁྲུལ་སྣང་ཐམས་ཅད་དབྱིངས་སུ་དེང་བའི་བཀྲ་ཤིས་བརྗོད་ཕུན་སུམ་ཚོགས་པ་ཞེས་སོགས་བརྗོད་ཅིང་
མེ་ཏོག་གི་ཆར་དབབ། ཁྲོ་བོ་རྣམས་ཀྱིས་ཧཱུཾ་དང་ཕཊ་སོགས་སྔགས་ཀྱི་རོལ་མོས་བདག་འཛིན་གཉིས་ཀྱི་བགེགས་
བསྐྲད། ལྷ་མོ་དྲུག་པོ་རྣམས་ཀྱིས་ཡུལ་ལྔ་ལ་ཞེན་པ་ལྡོག་ཕྱིར་འདོད་ཡོན་ལྔ་སོགས་ཀྱིས་མཆོད་པ་དང་བཅས་
ཏེ་ཧེ་རུ་ཀ་ལྷ་གྲངས་མཉམ་པར་གཙོ་བོའི་ཐུགས་ཀ་ནས་སྤྲོས་དབང་བསྐུར་བས། དབང་གི་ཆུ་རྒྱུན་དེས་སྨིན་
མཚམས་ཡན་ཆད་གང་བུམ་པའི་དབང་ཐོབ་དབང་བཞིའི་དམིགས་པ་ཐམས་ཅད་ལ་བྱ་དགོས། ཡེ་ཤེས་ནམ་
སྐྱེ་ངེས་པ་མེད། མགྲིན་པ་ཡན་ཆད་གང་གསང་བའི་དབང་ཐོབ། སྙིང་ག་ཡན་ཆད་གང་ཤེས་རབ་ཡེ་
ཤེས་ཀྱི་དབང་ཐོབ། ལུས་ཐམས་ཅད་གང་མཆོག་ཏུ་བདེ་བ་ཆེན་པོ་བཞི་པའི་དབང་ཐོབ། མངོན་
བྱང་ལྟར་ན་དང་པོ་རྡོ་རྗེ་ཞེས་ཚོགས་བརྒྱད་ཀྱི་རང་བཞིན་རྣམ་དག་བྱང་ཆུབ་ཀྱི་སེམས་ཐོག་མཐའ་དང་བྲལ་བ་མངོན་དུ་
བྱེད་པའི་བྱང་ཆུབ་ཀྱི་སེམས་ཀྱི་དབང་ངོ་། །ལུས་ངག་ཡིད་གསུམ་གྱི་དྲི་མ་བག་ཆགས་དང་བཅས་པ་དག །
ཆུའི་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན། དེ་ལ་རྡོ་རྗེ་མེ་ཏོག་མ་སོགས་པས་མཆོད་པ་
ཕུལ་བར་བསམ། ཨོཾ་བཛྲ་པུཏྠེ་ཨཱཧཱུཾ། ཨོཾ་བཛྲ་དྷུ་པེ་ཨཱཧཱུཾ། ཨོཾ་བཛྲ་ཨཱ་ལོ་ཀེ་ཨཱཧཱུཾ། ཨོཾ་བཛྲ་གྷནྡྷེ་
ཨཱཧཱུཾ། ཨོཾ་བཛྲ་ནེ་ཝི་དྱེ་ཨཱཧཱུཾ། དེ་ལྟར་ན་མི་བསྐྱོད་པའི་སྒོ་ནས་ཚུའི་དབང་ཐོབ། ཞེ་སྡང་དག །
་རྣམ་པར་ཤེས་པའི་ཕུང་པོ་གནས་གྱུར། མེ་ལོང་ལྟ་བུའི་ཡེ་ཤེས་མངོན་དུ་བྱས། མི་བསྐྱོད་པའི་ས་
བོན་རྒྱུད་ལ་བཞག ། པ་ཨོཾ་སྭ་བྷ་ཝ་ཤུདྡྷསརྦ་དྷརཿསྭ་བྷ་ཝ་ཤུདྡྷོཉ་ཧཾ། བདག་གི་ཚོར་བའི་ཕུང་པོ་དང་དབང་རྫས་
དབུ་རྒྱན་དབང་རྫས་རྣམས་བསྒྱུར་བྱའི་ལྷ་གྲངས་དང་མཉམ་པར་ལྷར་བསྐྱེད་དེ་དབང་རྫས་རྣམས་ལྷ་གྲངས་ལྟར་

དགོས་གསུངས་མི་དམིགས་ཏེ་སྟོང་པའི་ངང་ལས། པདྨ་དང་ཉི་མའི་སྟེང་དུ། ཨོཾ་ལས་རིན་པོ་ཆེ་ཨཱི་
གིས་མཚན་པ།དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་གཉིས་ཀའང་རིན་ཆེན་
འབྱུང་ལྡན་སྐུ་མདོག་སེར་པོ་ཞལ་གཅིག་ཕྱག་གཉིས་གཡས་རིན་པོ་ཆེ་གཡོན་དེས་ཡུ་བ་བྱས་པའི་
དྲིལ་བུ་འཛིན་པ། ཡུམ་རིན་ཆེན་སྒྲོལ་མ་སེར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ།
གཉིས་ཀའང་རུས་པའི་རྒྱན་གྱིས་བརྒྱན་པའི་མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ།
སྣ་ལ་སེར་སྣ་རྡོ་རྗེ་མ། ཁ་ལ་འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། ཡིད་ལ་བདག་
མེད་རྣལ་འབྱོར་མ། སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ།
ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་རིན་
ཆེན་འབྱུང་ལྡན་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛ༔ ཛཧཱུྃ་བཾ་ཧོ༔ ལན་གཉིས། དེ་བཞིན་
གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཨོཾ་བཛཱི་བྷཱ་ཝ་ཨ་
བྷི་ཥིཉྩ་ཧཱུཾ་ཞེས་གསུང་ཞིང་དབང་རྫས་ཀྱི་ལྷའི་སྤྱི་བོ་ནས་དབང་བསྐུར། སྐུ་གང་དྲི་མ་དག །ཆུའི་
ལྷག་མ་ཡར་ལུད་པ་ལས་རིན་ཆེན་འབྱུང་ལྡན་གྱིས་དབུར་བརྒྱན། དབང་རྫས་ཀྱི་རིན་ཆེན་འབྱུང་
ལྡན་ཡབ་ཡུམ་སྙོམས་པར་ཞུགས། ཞུ་བ་ལས་བྱུང་བའི་དབང་རྫས་དབུ་རྒྱན་དུ་གྱུར། དེ་བཞིན་
གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་མངོན་བྱང་གཉིས་པ་སྒྲིབ་བྱེད་ཀྱི་དྲི་
མ་བློ་བུར་བ་ཕྲ་བ་ཀུན་གཏན་དུ་སྤངས་ཏེ་ཁམས་གསུམ་ཆོས་ཀྱི་རྒྱལ་པོར་མངའ་གསོལ་བ་ཅོད་པན་སྦྱིན་པའི་དབང་ངོ༌། །
སྩལ་དུ་གསོལ། ཞེས་གསོལ་བ་བཏབ་པས། གུར་ལས། སངས་རྒྱས་རྣམས་ནི་ཐམས་ཅད་ཀྱི། །
གསང་གསུམ་གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་པའི། །རིན་ཆེན་དབང་
བསྐུར་ཆེན་པོ་སྦྱིན། །ཨོ་རྡོ་རྗེ་རིན་ཆེན་ཅོད་པན་གྱིས་བཛྲ་རཏྣ་མུ་ཀུ་ཊ་མངོན་པར་དབང་བསྐུར་སྦྱིན་པར་བྱ།།།
ཨ་བྷི་བྷཱིཉྩམི། བཛྲ་རཱ་ག་ཏ་བཛྲ་ཤ་ལི་ཧོ༔ རྡོ་རྗེ་འདོད་ཆགས་རྡོ་རྗེ་འདོད། །ཞེས་གསུང་ཞིང་ཅོད་པན་
བཅིངས་ཏེ། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར།
སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་རིན་ཆེན་འབྱུང་ལྡན་གྱིས་དབུར་བརྒྱན། ཨོཾ་བཛྲ་

པུཥེ་ཨཱཧཱུཾ། ཨོཾ་བཛྲ་དྷུ་པེ་ཨཱཧཱུཾ། ཨོཾ་བཛྲ་ཨཱ་ལོ་ཀེ་ཨཱཧཱུཾ། ཨོཾ་བཛྲ་གྷནྡྷེ་ཨཱཧཱུཾ། ཨོབཛྲ་ནི་ཝི་བྱེ་
ཨཱཧཱུྃ། དེ་ལྟར་ན་རིན་ཆེན་འབྱུང་ལྡན་གྱི་སྒོ་ནས་ཅོད་པན་གྱི་དབང་ཐོབ། ང་རྒྱལ་དང་སེར་སྣ་
དག །ཚོར་བའི་ཕུང་པོ་གནས་གྱུར། ང་རྒྱལ་སྤངས་པ་ལས་ཆེ་བའི་ཡོན་ཏན་མེད་པའི་ཕྱིར། མཉམ་པ་ཉིད་
ཀྱི་ཡེ་ཤེས་མངོན་དུ་བྱས། རིན་ཆེན་འབྱུང་ལྡན་གྱི་ས་བོན་རྒྱུད་ལ་བཞག ། ་
ཨོཾ་སྭ་བྷ་ཝ་ཤུདྡྷསརྦ་དྷརྨཱསྭ་བྷ་ཝ་ཤུདྡྷོཉ་ཧཾ། བདག་གི་འདུ་ཤེས་ཀྱི་ཕུང་པོ་དང་དབང་
རྫས་རྡོ་རྗེ་མི་དམིགས་ཏེ་སྟོང་པའི་ངང་ལས། པདྨ་དང་ཉི་མའི་སྟེང་དུ་ཛཾ་ལས་པདྨ་ནཱཾ་གིས་མཚན་པ།
དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་གཉིས་ཀའང་འོད་དཔག་མེད་སྐུ་མདོག་
དམར་པོ་ཞལ་གཅིག་ཕྱག་གཉིས་གཡས་པདྨ་གཡོན་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་
གོས་དཀར་མོ་དམར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་རུས་པའི་
རྒྱན་གྱིས་བརྒྱན་པའི་མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་མ།
ཁ་ལ་འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ། སྤྱི་
བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། ཐུགས་ཀའི་ཛྭལས་
འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་འོད་དཔག་མེད་ཡབ་ཡུམ་
གྱི་རྣམ་པར་ཨོཾ་བཛྲ་ས་མཱ་ཛ ཛཧཱུྃ་བཾ་ཧོ༔ ལན་གཉིས། དེ་བཞིན་གཤེགས་པ་ཐམས་ཅད་ཀྱིས་
འདི་ལ་མངོན་པར་དབང་བསྐུར་བ་སྩལ་དུ་གསོལ། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་ཞིང་
དབང་རྫས་ཀྱི་ལྷའི་སྤྱི་བོ་ནས་དབང་བསྐུར། སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་
འོད་དཔག་མེད་ཀྱིས་དབུར་བརྒྱན། དབང་རྫས་ཀྱི་འོད་དཔག་མེད་ཡབ་ཡུམ་སྙོམས་པར་ཞུགས།
ཞུ་བ་ལས་བྱུང་བའི་དབང་རྫས་གསལ་ཆ་དེ་སྟོང་པའི་ངང་ཐིམ་པའི་སྒོ་ནས་རྡོ་རྗེར་གྱུར། དེ་བཞིན་གཤེགས་
པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་
པས། གུར་དང་དེ་ཉིད་འདུས་པ་ལས། སངས་རྒྱས་ཀུན་གྱི་རྡོ་རྗེའི་དབང་། །དེ་རིང་ཁྱོད་ལ་བསྐུར་བར་
བྱ༑ ༑སངས་རྒྱས་ཐམས་ཅད་དུས་ཀུན་དུ་རབ་བསྒྲུབ་ཕྱིར། །རྡོ་རྗེ་འདི་ནི་ཁྱོད་ཀྱིས་ལོང་། །ཨོཾ་མ་ཧཱ་

བཛྲ་ཧཱུཾ། རྡོ་རྗེ་ཆེན་པོས་གཉིས་འཛིན་གྱི་འཁྲུལ་སྣང་ཀུན་ཐལ་བར་བྱེད་པས་སོ། །ཞེས་གསུང་ཞིང་རྡོ་རྗེ་བྱིན་ཏེ།
ཨོ་བཛཾ་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་
དག །ཆུའི་ལྷག་མ་ཡར་ལུད་པ་ལས་འོད་དཔག་མེད་ཀྱིས་དབུར་བརྒྱན། ཨོཾ་བཛྲ་པུཊྚེ་ཨཱཧཱུཾ། ཨོཾ་
བཛྲ་དྷུ་པེ་ཨཱཧཱུཾ། ཨོཾ་བཛྲ་ཨཱ་ལོ་ཀེ་ཨཱཧཱུཾ། ཨོཾ་བཛྲ་གྷནྡྷེ་ཨཱཧཱུཾ། ཨོཾ་བཛྲ་ནེ་ཝི་དྱེ་ཨཱཿཧཱུཾ། དེ་ལྟར་ན་
འོད་དཔག་མེད་ཀྱི་སྒོ་ནས་རྡོ་རྗེའི་དབང་ཐོབ་འདོད་ཆགས་དག་འདུ་ཤེས་ཀྱི་ཕུང་པོ་གནས་གྱུར།
སོ་སོར་རྟོག་པའི་ཡེ་ཤེས་མངོན་དུ་བྱས། འོད་དཔག་མེད་ཀྱི་ས་བོན་རྒྱུད་ལ་བཞག །
ཨོཾ་སྭ་བྷ་ཝ་ཤུདྡྷསརྦ་དྷརྨསྭ་བྷ་ཝ་ཤུདྡྷོཉ་ཧཾ། བདག་གི་རྟེན་འབྲེལ་བཅུ་གཉིས་ཀྱི་འདུ་བྱེད་ཀྱང་གཙོ་
བོར་འཛིན་དགོས་གསུངས་འདུ་བྱེད་ཀྱི་ཕུང་པོ་དང་དབང་རྫས་དྲིལ་བུ་དེ་ལྟར་མངོན་བྱང་དང་པོ་དང་གཉིས་
པའི་དག་པ་གཉིས་ལྡན་གྱི་ཆོས་ཉིད་མངོན་དུ་མཛད་ནས་ཆོས་ཅན་རྣམས་མཁྱེན་པ་སྟེ། དོན་ཐེག་པ་གསུམ་བྱ་
སྤྱོད་རྣལ་འབྱོར་གསུམ་བླ་མེད་ལ་ཐབས་ཤེས་གཉིས་མེད་དེ་ཐེག་དགུའི་ཆོས་སྟོན་པར་དག་པར་བྱེད་པའི་ཤེས་རབ་ཀྱི་དབང་ངོ༌། །
མི་དམིགས་ཏེ་སྟོང་པའི་ངང་ལས་པདྨ་དང་ཉི་མའི་སྟེང་དུ་ཁཾ་ལས་རལ་གྲི་ཁཾ་གིས་མཚན་པ། 
དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་གཉིས་ཀའང་དོན་ཡོད་གྲུབ་པ་སྐུ་མདོག་ལྗང་
གུ་ཞལ་གཅིག་ཕྱག་གཉིས་གཡས་རལ་གྲི་གཡོན་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་དམ་
ཚིག་སྒྲོལ་མ་ལྗང་གུ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་རུས་པའི་རྒྱན་
གྱིས་བརྒྱན་པའི་མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་མ། ཁ་ལ་
འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ། སྤྱི་བོར་སྐུ་
རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། ཐུགས་ཀའི་ཁཾ་ལས་འོད་ཟེར་
འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་དོན་ཡོད་གྲུབ་པ་ཡབ་ཡུམ་གྱི་རྣམ་
པར་ཨོཾ་བཛྲ་ས་མཱ་ཛ༔ ཛཧཱུྃ་བཾ་ཧོ༔ ལན་གཉིས། དེ་བཞིན་གཤེགས་པ་ཐམས་ཅད་ཀྱིས་འདི་ལ་
མངོན་པར་དབང་བསྐུར་བ་སྩལ་དུ་གསོལ། ཨོཾ་བཛཱི་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་ཞིང་དབང་རྫས་ཀྱི་
ལྷའི་སྤྱི་བོ་ནས་དབང་བསྐུར། སྐུ་གང་དྲི་མ་དག་ཆུའི་ལྷག་མ་ཡར་ལུད་པ་ལས་དོན་ཡོད་གྲུབ་པས་

དབུར་བརྒྱན། དབང་རྫས་ཀྱི་དོན་ཡོད་གྲུབ་པ་ཡབ་ཡུམ་སྙོམས་པར་ཞུགས། ཞུ་བ་ལས་བྱུང་བའི་
དབང་རྫས་དྲིལ་བུར་གྱུར། རྣམ་པ་དྲིལ་བུ་ཡིན་རུང་ངོ་བོ་དོན་གྲུབ་དངོས་ཡིན་སྙམ་པས་དེ་བཞིན་གཤེགས་
པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་
པས། གུར་ལས། རྡོ་རྗེ་ཡི་ནི་བདག་ཁྱོད་ལ། །མངོན་པར་དབང་ནི་བསྐུར་བར་བགྱི། །རྡོ་རྗེ་དམ་ཚིག་བདག་ཁྱོད་ལའོ། །
ཨོཾ་བཛྲ་ཨ་དྷི་པ་ཏི་ཏཱཾ། ཨ་བྷི་ཥིཉྩམི་ཏིཥྛ་བཛྲ་ས་མཱ་ཡ་ཧཱུཾ། ཞེས་གསུང་ཞིང་དྲིལ་བུ་བྱིན་ཏེ། ཨོ་
བཛྲ་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་དག །
ཆུའི་ལྷག་མ་ཡར་ལུད་པ་ལས་དོན་ཡོད་གྲུབ་པས་དབུར་བརྒྱན། ཨོཾ་བཛྲ་པུཊྚེ་ཨཱཧཱུཾ། ཨོཾ་བཛྲ་དྷུ་པེ་
ཨཱཧཱུཾ། ཨོཾ་བཛྲ་ཨཱ་ལོ་ཀེ་ཨཱཧཱུཾ། ཨོཾ་བཛྲ་གྷནྡྷེ་ཨཱཧཱུཾ། ཨོཾ་བཛྲ་ནེ་ཝི་དྱེ་ཨཱཧཱུཾ། དེ་ལྟར་ན་དོན་ཡོད་
གྲུབ་པའི་སྒོ་ནས་དྲིལ་བུའི་དབང་ཐོབ། དེ་ལྟར་སྔ་མ་གསུམ་གྱི་རང་དོན་མཐར་ཕྱིན་ནས་གཞན་དོན་དུ་སངས་
རྒྱས་ཐམས་ཅད་དང་ཕྲིན་ལས་གཅིག་པ་འབད་རྩོལ་དང་བྲལ་བ་ལྷུན་གྱིས་གྲུབ་པ་ལ་དབང་བར་བྱེད་པའི་ཕྲིན་སམ་བརྩོན་འགྲུས་ཀྱི་དབང་ངོ་། །ཕྲག་དོག་དག །འདུ་བྱེད་ཀྱི་ཕུང་པོ་གནས་གྱུར། བྱ་བ་གྲུབ་པའི་ཡེ་ཤེས་
མངོན་དུ་བྱས། མ་འོངས་པར་སངས་རྒྱས་ཐམས་ཅད་ཀྱི་ཕྲིན་ལས་བསྒྲུབ་པའི་དོན་ཡོད་གྲུབ་པའི་ས་བོན་རྒྱུད་ལ་བཞག །
 ཨོཾ་སྭ་བྷ་ཝ་ཤུདྡྷསརྦ་དྷརྨཱསུ་བྷཱ་ཝ་ཤུདྡྷོཉ་ཧཾ། བདག་གི་གཟུགས་ཀྱི་ཕུང་པོ་མི་དམིགས་ཏེ་
སྟོང་པའི་ངང་ལས་པདྨ་དང་ཉི་མའི་སྟེང་དུ་ཧཱུཾ་ལས་འཁོར་ལོ་བློ་གྱིས་མཚན་པ། དེ་ལས་འོད་ཟེར་
་འཕྲོས་འདུས་ཡོངས་སུ་གྱུར་པ་ལས་རྣམ་པར་སྣང་མཛད་སྐུ་མདོག་དཀར་པོ་ཞལ་གཅིག་ཕྱག་
གཉིས་གཡས་འཁོར་ལོ་གཡོན་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་སངས་རྒྱས་སྤྱན་མ་
དཀར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། ཡབ་ཡུམ་གཉིས་ཀའང་རུས་པའི་རྒྱན་
གྱིས་བརྒྱན་པའི་མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་མ། ཁ་ལ་
འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ། སྤྱི་བོར་སྐུ་
རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། ཐུགས་ཀའི་ཧཱུཾ་ལས་འོད་ཟེར་

འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་རྣམ་པར་སྣང་མཛད་ཡབ་ཡུམ་གྱི་རྣམ་
པར་ཨོཾ་བཛྲ་ས་མཱ་ཛ༔ ཛཧཱུྃ་བཾ་ཧོ༔ དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་
དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། གུར་ལས་ཨོཾ་བཛྲ་ས་ཏྭ་ཏྭཾ་ཨ་བྷི་ཥིཉྩརྡོ་
རྗེ་མིང་གི་དབང་བསྐུར་བ། །རྡོ་སེམས་ཁྱོད་ལ་དབང་བསྐུར་བགྱི། །རང་གི་གསང་མཚན་དང་མཐུན་པའི་མིང་བཏོགས་པར་བསམ་ལ་གསང་མཚན་དྲན་ཙམ་བྱའོ། །མི་བཛྲ་ན་མ་ཨ་བྷི་ཥེ་ཀ་ཏ་། དཔལ་འདིར་རང་གི་གསང་
མཚན་དྲན་ཆེ་གེ་རྡོ་རྗེ་ཞེས་བྱ་བའི་དེ་བཞིན་གཤེགས་པའོ། །ཞེས་གསུང་ཞིང་མིང་བཏགས་ཏེ། །
ཨོ་བཛཱི་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་
དག །ཆུའི་ལྷག་མ་ཡར་ལུད་པ་ལས་རྣམ་པར་སྣང་མཛད་ཀྱིས་དབུར་བརྒྱན། ཨོཾ་བཛྲ་པུལླེ་ཨཱ༔ཧཱུྃ།
ཨོཾ་བཛྲ་དྷུ་པེ་ཨཱཿཧཱུཾ། ཨོཾ་བཛྲ་ཨཱ་ལོ་ཀེ་ཨཱཧཱུཾ། ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་ནི་ཝི་དྱེ་ཨཱཧཱུྃ། དེ་ལྟར་
ན་རྣམ་པར་སྣང་མཛད་ཀྱི་སྒོ་ནས་མིང་གི་དབང་ཐོབ། གཏི་མུག་དག་གཟུགས་ཀྱི་ཕུང་པོ་གནས་
གྱུར། ཡེ་ཤེས་གཞན་བཞི་སྒྲིབ་པ་ལས་གྲོལ་བའི་ཆ་དེ་ཆོས་དབྱིངས་ཡེ་ཤེས་མངོན་དུ་བྱས། རྣམ་པར་སྣང་
མཛད་སྔ་མ་དེ་རྣམས་ཀྱི་ཐུགས་རྣམ་སྣང་ཆེན་པོའི་ཡེ་ཤེས་ཆོས་སྐུ་མངོན་དུ་བྱས་ནས་གཟུགས་སྐུ་ཡེ་ཤེས་ཀྱི་སྐུ་རྣམ་པར་སྣང་མཛད་ལོངས་སྐུ་ཐོབ་བྱེད་ཀྱི་དབང་ངོ་། །མིང་དབང་གཟུགས་ལ་བསྐུར་གོས་པས་སོ། །ཀྱི་ས་བོན་རྒྱུད་ལ་བཞག ། །
རྗེས་ཐོབ་སྐབས་གསང་འདུས་རྩ་རྒྱུད་ལས་དངོས་ཀུན་གང་དང་གང་སྣང་བ། །གཙོ་དེ་རང་གི་ལྷག་
པའི་ལྷ། །ཆོས་རྣམས་རང་བཞིན་རྙོག་མེད་དག །སངས་རྒྱས་ཡེ་ཤེས་བལྟ་བར་གྱིས། །དངོས་པོ་
ཐམས་ཐ་མལ་པ་མ་ཡིན་པར་ལྷའི་རང་བཞིན་དུ་ཤེས་པར་བྱའོ། །ཨོཾ་སྭ་བྷཱ་ཝ་ཤུདྡྷསརྦ་དྷརྨཱསུ་བྷ་ཝ་ཤུདྡྷོཉ་ཧཾ།
བདག་གི་ཕུང་པོ་ལྔའི་ཆོས་ཉིད་ལ་ཐ་མལ་དུ་བློའི་ཡུལ་འཛིན་པའི་རྣམ་རྟོག་མི་དམིགས་ཏེ་སྟོང་པའི་
ངང་ལས། པདྨ་དང་ཉི་མའི་སྟེང་དུ་ཧཱུཾ་ལས་རྡོ་རྗེ་ཧཱུྃ་གིས་མཚན་པ། དེ་ལས་འོད་ཟེར་འཕྲོས་འདུས་
ཡོངས་སུ་གྱུར་པ་ལས། བདག་གི་ཕུང་པོ་ལྔའི་ཆོས་ཉིད་རྡོ་རྗེ་སེམས་དཔའ་སྐུ་མདོག་དཀར་པོ་
ཞལ་གཅིག་ཕྱག་གཉིས་གཡས་རྡོ་རྗེ་གཡོན་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་རྡོ་རྗེ་

སྙེམས་མ་དཀར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་རུས་པའི་རྒྱན་
གྱིས་བརྒྱན་པའི་མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་མ། ཁ་ལ་
འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ། སྤྱི་བོར་སྐུ་
རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། ཐུགས་ཀའི་ཧཱུཾ་ལས་འོད་ཟེར་
འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་རྡོ་རྗེ་སེམས་དཔའ་ཡབ་ཡུམ་གྱི་རྣམ་
པར་ཨོཾ་བཛྲ་ས་མཱ་ཛ༔ ཛཧཱུྃ་བཾ་ཧོ༔ དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་
དབང་བསྐུར་བ་སྩལ་དུ་གསོལ། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་ཞིང་བུམ་པའི་ཆུས་སྤྱི་བོ་
ནས་དབང་བསྐུར། སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན།
འདི་ནི་ཆོས་ཉིད་སོ་སོ་རང་གིས་རིག་པའི་ཡུལ་གཉིས་སྣང་དང་བྲལ་བ་ལ་ཐ་མལ་དུ་འཛིན་པ་ནི་བློ་ཐ་མལ་གྱི་ཡུལ་དུ་བྱས་ནས་མཚན་མར་འཛིན་ལ་དེ་ཉིད་དོན་གྱི་རྡོར་སེམས་སུ་ངོ་སྤྱོད་པའི་དབང་ངོ་། །དེའི་རྗེས་སུ་བརྟུལ་ཞུགས་ཀྱི་སླད་དུ་
དེ་ཉིད་བརྟན་བྱེད་བརྡའི་རྡོ་རྗེ་ཚད་དང་མཚན་ཉིད་ཐམས་ཅད་ཡོངས་སུ་རྫོགས་པ་ཞིག་བྱིན་པར་བསམ་ལ། འདི་དེ་སངས་རྒྱས་ཐམས་ཅད་དེ། །རྡོ་རྗེ་སེམས་དཔའི་ཕྱག་ན་གནས། །ཁྱོད་ཀྱིས་ཀྱང་ནི་རྟག་ཏུ་ཟུང་། །
ཕྱག་ན་རྡོ་རྗེའི་བརྟུལ་ཞུགས་བརྟནབྱིན་རླབས་ཀྱི་སྟོབས་ཀྱིས་ངོ་སྤྱོད་པ་དངོས་འདི་ཡིན་གསུངས། །ཨོཾ་སརྦ་ཏ་
ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་ཨེཥ་ཏཱཾ་དྷཱ་ར་ཡཱ་མི་བཛྲ་ས་ཏཱ་ཧིཾཡེ་ཤེས་ལྔ་དབྱིངས་དང་བཅས་པ་ཧི་ཧི་ཧི་
ཧི་ཧཱུྃ། དེ་བཞིན་གཤེགས་པ་ཐམས་ཅད་ཀྱིས། །གྲུབ་པའི་དམ་ཚིག་རྡོ་རྗེ་བརྟན། །རྡོར་སེམས་ཁྱོད་ནི་བཟུང་བར་གྱིས། །
ཡེ་ཤེས་ལྔ་དང་དབྱིངས་ཀྱི་དངོས། །
མཎྜལ་གླིང་བཞི་རི་རབ་ཉི་ཟླ་ཟུང་གཅིག་ལྷ་མིའི་དཔལ་འབྱོར་ཕུན་སུམ་ཚོགས་པ་མ་ཚང་
བ་མེད་པ་འདི་ཉིད་དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་པ་ལ་རྡོ་རྗེ་
སློབ་དཔོན་གྱི་དབང་ཞུ་བའི་ཡོན་དུ་འབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་
གསོལ། བཞེས་ནས་བྱིན་གྱིས་བརླབ་ཏུ་གསོལ། ཞེས་དང་། མི་ལྡོག་འཁོར་ལོའི་དབང་བསྐུར་བ། །
མགོན་པོས་བདག་ལ་སྩལ་ནས་ཀྱང་། །འཁོར་ལོ་ལྷ་ཡི་དེ་ཉིད་དང་། །སློབ་དཔོན་གྱི་ཕྲིན་ལས་

གྲུབ་པར་ཡོངས་སུ་གསུངས་པའི་རྗེས་གནང་། །སངས་རྒྱས་ཀུན་གྱི་སྐུ་གསུང་ཐུགས་ཀྱི་དམ་ཚིག་དང་། །
བསྐྱེད་རྫོགས་ཀྱི་སྡོམ་པའང་བླ་ན་མེད་པ་སྩོལ། །ལན་གསུམ། འདི་དེ་སངས་རྒྱས་ཐམས་ཅད་དེ། །
རྡོ་རྗེ་སེམས་དཔའི་ཕྱག་ན་གནས། །ཁྱོད་ཀྱིས་ཀྱང་ནི་རྟག་ཏུ་ཟུང་། །ཕྱག་ན་རྡོ་རྗེའི་བརྟུལ་ཞུགས་
བརྟན། །ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་ཨེ་ཥ་ཏཱ་དྷཱ་ར་ཡཱ་མི་བཛྲ་ས་ཏྭ་ཧཱིཧི་ཧི་ཧི་ཧི་ཧཱུྃ། གུར་
ཐོག་མཐའ་མེད་པའི་མི་རྟོག་པའི་བྱང་ཆུབ་སེམས་སེམས་སྒྲིབ་གཉིས་འཇོམས་པ་ལ་དཔོའ་འདི་དག་གི་སྦྱང་གཞི་
ནི་རྩ་གཙོ་བོ་གསུམ་ཡིན་པར་དབང་བཤད་ཆེན་པོར་གསུངས་ནི། །མཚན་གྱི་རྣམས་གྲངས་རྡོ་རྗེ་སེམས་དཔའ་མི་
སྐྱོད་པ་དགའ་བ་ཆེ་རིན་འབྱུང་། །ཀུན་ཏུ་བཟང་པོ་ཀུན་བདག་ཉིད་དོནགྲུབ། །རྡོ་རྗེ་སྙེམས་མའི་རྣམ་སྣང་
བདག་པོའི་བདག །བཅོམ་ལྡན་འདས་དཔལ་མཆོག་དང་པོའི་སྐྱེས་བུ་ལའོ། །ཨོཾ་མ་ཧཱ་བཛྲ་ཧཱུྃ། རང་གི་
སེམས་ངེས་དོན་གྱི་རྡོ་རྗེ་ཡིན་ནོ་སྙམ་དུ་བསམ། དྲིལ་བུ་གསུང་གི་དམ་ཚིག་ཏུ་བྱིན་པར་བསམ་ལ། གུར་ལས།
དྲིལ་བུ་འདི་ནི་རྣལ་འབྱོར་མ་ཀུན་གྱི། །དྲིལ་བུའི་འདི་བརྡས་བསྟན་པའི་གསུངས་དབྱངས་ཡན་ལག་དྲུག་ཅུ་སྒྲ་
ཀུན་གྱི་རྗེས་སུ་འགྲོར་སྣ་ཚོགས་གཞན་ལ་ཆོས་སྟོན་པའི་གསུང་དབྱངས་སུ་བཤད་པས། །ཁྱོད་ཀྱིས་ཀྱང་ནི་
རྟག་ཏུ་ཟུང་། །བྱང་ཆུབ་ཀྱི་གོ་འཕང་མཆོག་ཏུ་རྒྱལ་བ་བཞེད། །དཔལ་མཆོག་ཨསྲིད་པ་ངོ་བོ་ཉིད་ཀྱིས་
དག །ངོ་བོ་ཉིད་ཀྱིས་སྲིད་པ་དང་བྲལ་བར་བྱས་སོ། །དེའང་རང་བཞིན་གྱིས་དག་པ་ལ་དག་པའི་སེམས་
དང་ལྡན་པ། །སྲིད་པ་དམ་པ་བྱེད་དེ་མི་གནས་པའི་མྱ་ངན་ལས་འདས་པར་འགྱུར་རོ། ། །
ཨོཾ་བཛྲ་གྷཎེཨ རང་གི་ངག་ངེས་དོན་གྱི་དྲིལ་བུ་ཡིན་ནོ་སྙམ་དུ་བསམ། ཕྱག་རྒྱ་ཆེན་པོ་སྐུ་ཡི་
དམ་ཚིག་གི་སླད་དུ་རང་ཉིད་འདི་སློབ་དཔོན་རིན་པོ་ཆེས་བཞུགས་ཡོད་གསུངས་ཀྱང་། འདིའང་གར་སྟབས་ཀྱིས་
བཞེངས་སྟེ་བཞུགས་ཡོད་པ་འདི་ས་ཆེན་གྱི་དགོངས་པ་ཡིན་ཞེས་བླ་མས་གསུངས། རྡོ་རྗེ་འཆང་ཆེན་པོ་སྐུ་མདོག་
དཀར་པོ་ཞལ་གཅིག་ཕྱག་གཉིས་གཡས་རྡོ་རྗེ་གཡོན་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་
རྡོ་རྗེ་སྙེམས་མ་དཀར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་རུས་
པའི་རྒྱན་གྱིས་བརྒྱན་པའི་མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་
མ༑ ཁ་ལ་འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ།

སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། ཐུགས་ཀའི་ཧཱུྃ་ལས་
འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་རྡོ་རྗེ་འཆང་ཆེན་པོ་ཡབ་ཡུམ་
གྱི་རྣམ་པར་ཨོཾ་བཛྲ་ས་མཱ་ཛ༔ ཛཧཱུྃ་བཾ་ཧོ༔ དེ་ལ་སློབ་དཔོན་གྱི་དབང་གི་དངོས་གཞི་བྱིན་པར་བསམ་ཞིང་། རྩ་
རྒྱུད་ལས། ཤེས་རབ་བཅུ་དྲུག་ལོན་པ་ལ། །སློབ་མ་རྡོ་རྗེ་འཆང་དུ་བསྐྱེད་པའི་ལག་པ་དག་གིས་ཡང་དག་
འཁྱུད། །རྡོ་རྗེ་ཐུགས་ཀྱི་དྲིལ་བུ་གསུང་གི་ཡུམ་དང་མཉམ་པར་སྦྱོར་བ་སྐུ་དམ་ཚིག་གོ། །སློབ་དཔོན་གྱི་ནི་
དབང་དུ་བརྗོད། །ཡིད་རྡོ་རྗེ་ཆེ་དང་ངག་དྲིལ་དེ་གཉིས་ཀྱི་སྟེང་དུ་ལུས་ཕྱག་རྒྱ་སྐུའི་དམ་ཚིག་སྟེ་དམ་ཚིག་དེ་དག་
བུ་ཆེ། །ཟུངས་ཤིག་རྡོ་རྗེར་འཆང་ཡབ་ཡུམ་བྱིན་གྱིས་བརླབས་པས། །དེ་རིང་རྡོ་རྗེ་སློབ་དཔོན་གྱུར། །
སློབ་མའི་ཚོགས་རྣམས་དབང་རྒྱུད་མན་ངག་བསྟན་ནས་བསྡུ་བར་གྱིས། །སྲིད་པའི་བདེ་བའང་སྡུག་
བསྔལ་ཡིན་པས་ཤིན་ཏུ་ཆུང་། །སྡུག་བསྔལ་ཆེན་པོ་དག་བྱའི་ཕྱིར། །ཤིན་ཏུ་བདེ་བ་དམ་པམི་འགྱུར་
བའི་ཐབས། །དམ་ཚིག་ནི་སྐུ་གསུང་ཐུགས་ཀྱི་འདི་ནི་ཁྱོད་ཀྱིས་ལོང་། །འདོད་པའི་ལོངས་སྤྱོད་ཐམས་
ཅད་ལ། །ཅི་འདོད་པ་ནི་བསྟེན་བཞིན་དུ། །རང་གི་ལྷག་པའི་ལྷ་སྦྱོར་བས། །བདག་དང་གཞན་ལ་
མཆོད་པར་གྱིས། །དེ་བཞིན་གཤེགས་པ་ཐམས་ཅད་ཀྱིས། །འདའ་བ་རུ་ནི་མི་མཛད་པའི་ཆེད། །་
ཕྱག་རྒྱའི་དམ་ཚིག་ཅེས་སུ་གྲགས་པ་ནི། །ཡིད་ཀྱི་ཡེ་ཤེས་ལྔའི་སྐུ་ལུས་ནི་རྟག་ཏུ་བརྟན་པའི་ཕྱིར་རོ། །་
སངས་རྒྱས་རྣམས་ནི་ཐམས་ཅད་ཀྱི། །ཞེས་སོགས་མི་བསྐྱོད་པ་ཆུ་དབང་ལྟར་ལས། འདི་མན་ཅད་
ལ་ཕྱི་ནང་གི་ལྷ་དཀྱུས་བཞིན་བྱའོ། །འོག་གི་དབང་གསུམ་པོ་གཙོ་བོ་མི་བསྐྱོད་པས་མཛད་པར་བསམ་དགོས་པས་དེའི་སྐུ་ལ་ལུས་དཀྱིལ་གྱི་ལྷ་རྣམས་བསྒོམ་པ་ཤེས་དགོས། ཆུའི་ལྷག་མ་ཡར་ལུད་པ་ལས་རྡོ་རྗེ་དེའི་སྐུ་མདོག་དཀར་
དབང་རྟགས་ཀྱི་རྡོ་རྗེ་སྔོན་པོ་འཆང་ཆེན་པོས་དབུར་བརྒྱན། དེ་ལྟར་དབང་བསྐུར་བས་རང་ཉིད་ཁམས་གསུམ་ཆོས་ཀྱི་རྒྱལ་པོའི་རྒྱལ་ཚབ་ཏུ་རབ་གནས་བྱས་པར་བསམ་ལ། ཨོཾ་སུ་པྲ་ཏིཥྛ་བཛྲ་ཡ་སྭཱ་ཧཱ། · ཨོཾ་བཛྲ་པཧྥེ་ཨཱ༔ཧཱུྃ།
ཨོཾ་བཛྲ་དྷུ་པེ་ཨཱཧཱུཾ། ཨོཾ་བཛྲ་ཨཱ་ལོ་ཀེ་ཨཱཧཱུཾ། ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་ནི་ཝི་དྱེཨཱཿཧཱུཾ། དེ་ལྟར་ན་
བླ་མའི་སྐུའི་དཀྱིལ་འཁོར་དུ་བུམ་པའི་དབང་ཐོབ། ལུས་ཀྱི་དྲི་མ་དག །ལམ་བསྐྱེད་རིམ་བསྒོམ་
པ་ལ་དབང་། འབྲས་བུ་སྤྲུལ་པའི་སྐུའི་ས་བོན་རྒྱུད་ལ་བཞག་པ་ཡིན་ནོ། །དབང་ལྷ་གཅིག་ལས་གཉིས་

་མེད་ཀྱི་རང་ལ་ཆ་ཚང་ཞིག་ཐིམ་ཞེས་ཀྱང་སྣང་།
མཎྜལ་གླིང་བཞི་རི་རབ་ཉི་ཟླ་ཟུང་གཅིག་ལྷ་མིའི་དཔལ་འབྱོར་ཕུན་སུམ་ཚོགས་པོ་མི་ཚང་
བ་མེད་པ་འདི་ཉིད་དཔལ་ལྡན་བླ་མ་དམ་པ་ལ་རྫས་གསང་བའི་དབང་ཞུ་བའི་ཡོན་དུ་དབུལ་བར་
བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། བཞེས་ནས་བྱིན་གྱིས་བརླབ་ཏུ་གསོལ།
ཞེས་བརྗོད། ཁྱོད་ནི་འདོད་ཡོན་ལམ་ཁྱེར་གྱི་ཚུལ་དུ་བཞུགས་ཡོད་པས་རྣལ་འབྱོར་མ་སོགས་ནས་ཡིད་
ཀྱིས་དགེས། །ཞེས་བསྟོད། རྩ་རྒྱུད་ལས། བཅོམ་ལྡན་མཚན་རྟོག་ཀུན་ཞི་བ་ཆེན་པོ་ཀྱེ། །རྡོ་རྗེ་སྟོང་པ་
དང་རྣལ་འབྱོར་བདེ་བ་ཆེན་པོ་རོ་གཅིག་ཏུ་གྲུབ་པར་བཞེད་པ། །རྟོག་པས་མི་ཕྱེད་ཕྱག་རྒྱ་སེམས་ཅན་དང་
སྒྲུབ་པ་པོ། །གོ་འཕང་སྒྲུབ་པར་རྡོ་རྗེ་སྦྱོར་ཐབས་ཤེས་ཟུང་འཇུག་ལས་ཡང་དག་བྱུང་། །ཇི་ལྟར་ཁྱོད་ནི་
བདག་ཉིད་ཆེན་པོའི་གོ་འཕང་བརྙེས་པ་དེ་བཞིན་དུ། །མངའ་བདག་ཞེས་བོས་ནས་བདག་ལའང་དེ་ལྟར་
མཛོད། །འཁོར་བ་འདམ་གྱི་ཚོགས་ནང་དུ། །བྱིང་བ་སྐྱབས་མེད་བདག་ལ་སྐྱོབས། །ལན་གསུམ།
ཨོཾ་ཨཱ༔ཧཱུྃ་གིས་གསང་བ་བྱང་ཆུབ་སེམས་ཀྱི་དཀྱིལ་འཁོར་སྔར་མ་མཐོང་བའི་མཚོན་བྱེད་མིག་རས་དམར་པོས་གདོང་
བཅིང་བར་བསམ། བླ་མ་ཧེ་རུ་ཀ་ལུས་དཀྱིལ་གྱི་ལྷ་དང་བཅས་པ་ཡབ་ཡུམ་སྙོམས་པར་ཞུགས་
པའི་ཐིག་ལེ་དཀར་ལ་དམར་བའི་མདངས་ཆགས་པ་བདག་གི་ལྕེ་ཐོག་ཏུ་བཞག །རྩ་རྒྱུདལས། ཇི་ལྟར་
འདས་པའི་སངས་རྒྱས་ཀྱིས། །བྱང་ཆུབ་སྲས་རྣམས་དབང་བསྐུར་ལྟར། །བདག་གིས་གསང་བའི་
དབང་གི་ནི། །སེམས་དཀར་དམར་གཉིས་ཀྱི་རྒྱུན་གྱིས་དབང་བསྐུར་རོ། །བླ་མའི་སྐུ་གསུངས་ཐུགས་ཐབས་
ཤེས་ཀྱི་ངོ་བོ་ཨོ་ཨཱསྒོ་གསུམ་ཧཱུཾ་ཐབས་ཤེས་སྟོན་པའི་བརྡར། བདུད་རྩི་དེ་སངས་རྒྱས་ཐམས་ཅད་འདུས་པའི་ངོ་བོར་
མོས་ནས་མྱོང་བས་ཐིག་ལེ་མགྲིན་པ་ནས་འཕེལ་ཏེ་ལུས་ཐམས་ཅད་གང་བས་ཐ་མལ་གྱི་རྟོག་པ་འགག་
གསལ་སྟོང་གི་ཏིང་ངེ་འཛིན་རྒྱུད་ལ་སྐྱེས་པར་གྱུར། བསམ་སྟེ་རང་གི་སེམས་ལ་བལྟ་ཞིང་མཉམ་པར་བཞག་
ཨོཾ་ཨཱཧཱུྃ་གིས་མིག་རས་ཕྱེ་བར་བསམ། དེ་ལྟར་ན་རྫས་གསང་བ་བྱང་ཆུབ་སེམས་ཀྱི་དཀྱིལ་འཁོར་
དུ་གསང་བའི་དབང་ཐོབ། ངག་གི་དྲི་མ་དག །ལམ་ཙནཱ་ལཱི་བསྒོམ་པ་ལ་དབང་། འབྲས་བུ་
ལོངས་སྤྱོད་རྫོགས་པའི་སྐུའི་ས་བོན་རྒྱུད་ལ་བཞག །

མཎྜལ་གླིང་བཞི་རི་རབ་ཉི་ཟླ་ཟུང་གཅིག་ལྷ་མིའི་དཔལ་འབྱོར་ཕུན་སུམ་ཚོགས་པ་མ་ཚང་
བ་མེད་པ་འདི་ཉིད་དཔལ་ལྡན་བླ་མ་དམ་པ་ལ་ཤེས་རབ་རིག་མ་བསྟེན་ནས་དགའ་བཞིའི་ཡེ་ཤེས་ཀྱི་
དབང་ཞུ་བའི་ཡོན་དུ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། བཞེས་
ནས་བྱིན་གྱིས་བརླབ་ཏུ་གསོལ། ཞེས་བརྗོད། ཁྱོད་ནི་རྣལ་འབྱོར་མ་ཚོགས་སོགས་ནས་ཡིད་ཀྱིས་
དགེས། །ཞེས་དང༌། བཅོམ་ལྡན་ཞི་བསོགས་ནས་བདག་ལ་སྐྱོབས། །ལན་གསུམ། ཨོཾ་ཨཱ་ཧཱུྃ་
གིས་སྔར་ཕྱག་རྒྱ་མ་བསྟེན་པས་ཡེ་ཤེས་མ་སྐྱེ་པའི་བརྡར་མིག་རས་བཅིང་བར་བསམ། བླ་མའི་ཐུགས་ཀ་ནས་
ཕྱག་རྒྱ་མ་མཚན་ཉིད་དང་ལྡན་པ་ཞིག་སྤྲུལ་ནས་གནང་བར་བསམ་ནས་བླ་མས། རྩ་རྒྱུད་ལས་དགའ་བཞི་སྟེར་ཡེ་
ཤེས་ཀྱི་གནས་སྟེར་ལྷ་མོ་ནི། །སྣ་ཚོགས་གཟུགས་ཅན་ཡིད་འོང་མ། །དབང་དུས་སུ་ཁྱེར་ཅིག་ལམ་དུས་
སུ་ཁྱེར་ཅིག་སེམས་དཔའ་ཆེ་སློབ་མས་བསམ། །ཁྱེར་ལ་སྙོམས་འཇུག་གི་མཆོད་པ་དག་ཏུ་གྱིས། །ཞེས་
གསུང་ཞིང་ཕྱག་རྒྱ་མ་ཞིག་བདག་ལ་གཏད་དེ། དེས་བདག་ལ་གསང་སྔགས་ཀྱི་སྤྱོད་པ་བྱེད་པའི་སྣོད་དང་
ལྡན་མི་ལྡན་བརྟག་པའི་ཕྱིར་དྲི་བར་བྱས་པར་བསམ་ནས། བཤང་གཅི་རྣམ་སྣང་དང་མི་བསྐྱོད་པ་དག་ནི་ཟ་བསྒོམ་
པ་བ་དང་། །ཁྲག་དང་ཁུ་བ་འོད་དཔག་མེད་ཀྱང་དེ་བཞིན་ཏེ། །ཤུ་ཆེན་བདུ་རྩི་ལྔ་བསྟེན་པར་དོན་གྲུབ་
བསྒོམ་པ་རྣམས་བུ་སྤྲོ་འམ། །བུད་མེད་སྟོང་ཉིད་བཅུ་དྲུག་པོ་རྣམས་ལ་རྟག་གུས་ཀྱི་བརྩོན་འགྲུས་དང་ལྡན་པས་
བསྒོམ་པ་དང༌། །དེ་རྟོགས་བྱེད་ཀྱི་ཡེ་ཤེས་ཀྱིས་གཟུང་འཛིན་ཐམས་ཅད་ཆོམས་པོས་བྷ་གའི་དྲི་མ་དང་བྲལ་ཞིང་ཐམས་
ཅན་དུ་ཁུབ་པའི་པདྨར་འོ་བྱེད་པའི་དོན་མཉམ་པར་འཇོག་པར། །བུ་ཁྱོད་ཅི་དགར་སྤྲོ་གྱུར་ཏམ། །ཞེས་
འདྲི་བ་ལ། རང་གི་སྤྲོ་ཞེས་པའི་ལན་གདབ་པའི་མོས་པ་དང་བཅས་བཤང་གཅི་དག་ནི་ཟ་བ་དང༌། །ཁྲག་
དང་ཁུ་བ་དེ་བཞིན་ཏེ། །ཤ་ཆེན་བསྟེན་པར་ཅིས་མི་སྤྲོ། །བུད་མེད་རྣམས་ལ་རྟག་གུས་དང་། །བྷ་
གའི་པདྨར་འོ་བྱེད་པར། །བདག་ཉིད་ཅི་དགར་སྤྲོ་གྱུར་ཏོ། །ཞེས་ལན་བཏབ་པས་ཕྱག་རྒྱ་དེས།
རང་ཉིད་སྣོད་དང་ལྡན་པར་ཤེས་ནས། ལྟ་བའི་ངང་ལས་ལན་བཏབ་པ་ནི། ཨེ་མ་ཤེས་རབ་མ་ང་ཡི་པདྨ་འདི། །
བདེ་བ་ཐམས་ཅད་འབྱུང་བའི་གནས། །གལ་ཏེ་ཆོ་ག་འདུ་ཤེས་གསུམ་བཞིན་བསྟེན་ན། །དེ་ཡི་མདུན་
ན་སངས་རྒྱས་བདག་འདུག་སྟེ། །སངས་རྒྱས་སྒྲུབ་པའི་ཐབས་བསྙེན་པ་ལ་སོགས་པ་ཉེ་བསྙེན་སྒྲུབ་པ་སྒྲུབ་

ཆེན་བཞིན་དུ། །པདྨར་སྙོམས་འཇུག་གི་བྱ་བ་ཡང་བསྙེན་སྒྲུབ་ཡན་ལག་བཞི་ཇི་ལྟ་བ་བཞིན་སངས་རྒྱས་སྒྲུབ་པར་
བྱ་བ་ཐར་བའི་སྣོད་བྱེད་དོ། །བདེ་ཆེན་རྒྱལ་པོ་རང་ཉིད་དེ། །འདི་ཉིད་དུ་ནི་རྟག་ཏུ་བཞུགས། །བླུན་
པོ་གང་ཞིག་འདི་སྤོང་བ། །དེ་ལ་མཆོག་གི་དངོས་གྲུབ་མེད། །སོ་པདྨ་བྷཉྫམོ་ཀ་ཧོ༔ པདྨ་འདི་ནི་ཐར་
བའི་སྣོད་ཡིན་ནོ། །ཞེས་གསུང་ཞིང་བདག་གི་པང་དུ་བྱོན་པར་གྱུར། རིག་མ་བདག་མེད་མར་གསལ་
བའི་མཁའ་ལས་པདྨ་ཨཱཋས་མཚན་པ་དང་རང་ཉིད་ཀྱེ་རྡོ་རྗེ་ལུས་དཀྱིལ་གྱི་ལྷ་དང་བཅས་པར་
གསལ་བའི་གསང་གནས་ཧཱུྃ་ལས་རྡོ་རྗེ་ཧཱུྃ་གིས་མཚན་པ། སྙོམས་པར་ཞུགས་པའི་རྗེས་ཆགས་ཀྱི་
མེས་སྤྱི་བོའི་ཧཾ་བཞུ་བའི་བྱང་ཆུབ་ཀྱི་སེམས་སྤྱི་བོ་ནས་མགྲིན་པར་བྱོན་པས་དགའ་བ། སྙིང་གར་
བྱོན་པས་མཆོག་དགའ། ལྟེ་བར་བྱོན་པས་དགའ་བྲལ། མཁའ་གསང་གི་རྩེར་བྱང་སེམས་དཀར་
དམར་འཛོམ་པས་ལྷན་ཅིག་སྐྱེས་པའི་ཡེ་ཤེས་མངོན་དུ་བྱས། སླར་རླུང་གི་ནུས་པས་བྱང་སེམས་
ཡར་དྲངས་ཏེ་ལྟེ་བར་བྱོན་པས་དགའ་བ། སྙིང་གར་བྱོན་པས་མཆོག་དགའ། མགྲིན་པར་བྱོན་
པས་དགའ་བྲལ། སྤྱི་བོར་བྱོན་པས་ལྷན་སྐྱེས་མངོན་དུ་བྱས་པར་བསམ། ཨོཾ་ཨཱཿཧཱུྃ་གིས་མིག་རས་ཕྱེ། ་
དེ་ལྟར་ན་ཕྱག་རྒྱའི་བྷ་གའི་དཀྱིལ་འཁོར་དུ་ཤེས་རབ་ཡེ་ཤེས་ཀྱི་དབང་ཐོབ། སེམས་ཀྱི་དྲི་མ་
དག །ཕོ་ཉའི་ལམ་བསྒོམ་པ་ལ་དབང་། འབྲས་བུ་ཆོས་སྐུའི་ས་བོན་རྒྱུད་ལ་བཞག ། ་།
མཎྜལ་གླིང་བཞི་རི་རབ་ཉི་ཟླ་ཟུང་གཅིག་ལྷ་མིའི་དཔལ་འབྱོར་ཕུན་སུམ་ཚོགས་པ་མ་ཚང་
བ་མེད་པ་འདི་ཉིད་དཔལ་ལྡན་བླ་མ་དམ་པ་ལ་དབང་བཞི་པ་ཞུ་བའི་ཡོན་དུ་དབུལ་བར་བགྱིའོ། །
ཐུགས་རྗེས་འགྲོ་བའི་དོན་དུ་བཞེས་སུ་གསོལ། པ་བཞེས་ནས་བྱིན་གྱིས་བརླབ་ཏུ་གསོལ། ཞེས་
བརྗོད། མགོན་པོ་ཐུགས་རྗེ་ཆེ་ལྡན་པ། །དབང་བསྐུར་གསུམ་པོ་བདག་ལ་གནང་། །རྣམ་པ་ཀུན་
གྱི་མཆོག་ལྡན་པའི། །བཞི་པ་ཡང་ནི་བྱིན་གྱིས་རློབས། །ལན་གསུམ། ཨོཾ་ཨཱཿཧཱུྃ་གིས་མིག་རས་
བཅིང་བར་བསམ། རྩ་རྒྱུད་ལས། དབང་གསུམ་པའི་དུས་སུ་སྐྱེས་པའི་ཡེ་ཤེས་འདི་སྒྲ་རྟོག་གི་ཡུལ་ལས་འདས་
པས་ནི་ཆེས་ཕྲ་ཞིང་། །རྟོག་པས་མི་ཕྱེད་པས་རྡོ་རྗེ་རྟག་ཆད་མཐའ་དབུས་བྲལ་བས་ནམ་མཁའི་དཀྱིལ་ལྟ་བུ། །
ཉོན་མོངས་པའི་རྙོགས་པ་དང་བྲལ་བས་རྡུལ་བྲལ་མཆོག་གི་དངོས་གྲུབ་སྦྱིན་པས་མཐར་སྦྱིན་རྣམ་རྟོག་ཀུན་ཞི་བ་

སྲིད་པ་འཁོར་བའི་མཐར་ཕྱིན་ཅིང་ཞི་བ་མྱང་འདས་ཀྱི་མཐར་ཡང་མ་ལྷུང་བའི་ཟུང་འཇུག་རྡོ་རྗེ་འཆང་གི་གོ་འཕང་སྟེར་
བའི་ཡེ་ཤེས་འདི་ཉིད། །ཕས་བུ་བསྐྱེད་པ་གཞན་ལ་མི་ལྟོས་པ་བཞིན་ཁྱོད་རང་ཡང་ནི་དེ་ཡི་སེམས་ངོ་རྟོགས་པ་ལ་
རང་གི་དྲན་འཛིན་གྱིས་བསྐྱངས་དགོས་ཞེས་པའི་དོན་ཡིན་གསུངས་ཕ། །ཏེ་ལོ་ང་ལ་ཅི་ཡང་བརྟེན་རྒྱུ་མེད། །རང་གིས་
རང་ལ་མཚོན་དེ་ཤེས་པར་གྱིས། །ཞེས་དང་། རྩ་རྒྱུད་ལས། གཞན་གྱིས་བརྗོད་མིན་ལྷན་ཅིག་སྐྱེས། །ཞེས་པ་ལྟར་རོ། །
ཞེས་གསུངས་པར་བསམ་སྟེ། དེའི་དོན། རང་ཉིད་ལུས་དཀྱིལ་གྱི་ལྷ་དང་བཅས་པ། སྣང་ལ་རང་
བཞིན་མེད་པ་སྒྱུ་མ་ལྟ་བུའི་སྐུ་ཅན་དུ་སྣང་བ་སྤྲུལ་སྐུ། སེམས་རྒྱུད་ཕྱག་རྒྱ་དང་མཉམ་པར་སྦྱར་
བ་ལས་བྱུང་བའི་བདེ་ཆེན་གྱི་རྣམ་པར་ཤར་བ་ལོངས་སྐུ། ལྷ་སྐུ་བདེ་ཆེན་གྱི་རྣམ་པར་སྣང་ཙམ་དེ་
ཉིད་སྐྱེ་འགག་གནས་གསུམ་ཐམས་ཅད་དང་བྲལ་བ་ཆོས་སྐུ། དེ་གསུམ་ངོ་བོ་དབྱེར་མི་ཕྱེད་པ་ངོ་
བོ་ཉིད་ཀྱི་སྐུ་སྟེ། མདོར་ན་སེམས་ཀྱི་གཤིས་ཅིར་ཡང་སོར་སྡོམ་མ་ཡིན་པ། གདངས་བདེ་ཆེན་དུ་
བྱང་སྡོམ་མ་འགགས་པ། རྩལ་ལྷ་སྐུར་སྔགས་སྡོམ་འཆར་བ། བསྒོམ་བྱ་སྒོམ་བྱེད་ལས་འདས་པ་ནམ་
མཁའ་ལྟ་བུར་ཤེས་པར་བྱས་ལ་འཛིན་མེད་དུ་བཞག། །ཨོཾ་ཨཱཧཱུྃ་གིས་མིག་རས་ཕྱེ། དེ་ལྟར་ན་དོན་
དམ་བྱང་ཆུབ་སེམས་ཀྱི་དཀྱིལ་འཁོར་དུ་སེམས་ཀྱི་གནས་ལུགས་དབང་བཞི་པ་ཐོབ། ལུས་ངག་ཡིད་
གསུམ་གྱི་དྲི་མ་བག་ཆགས་དང་བཅས་པ་དག །ལམ་རྡོ་རྗེ་རྦ་རླབས་བསྒོམ་པ་ལ་དབང་། འབྲས་
བུ་ངོ་བོ་ཉིད་སྐུའི་ས་བོན་རྒྱུད་ལ་བཞག །ནག་པོའི་གཞུང་འགྲེལ་གཙོ་བོས་ཇི་ལྟར་ལུས་ངག་ཡིད་གསུམ་
ལྷ་སྔགས་ཡེ་ཤེས་སུ་བསྒོམ་བྱམས་སྙིང་རྗེ་བསྒོམ་དགོས་གསུངས་བཀའ་སྩལ་པ། །དེ་དག་ཐམས་ཅད་བདག་
གིས་བགྱི། ལན་གསུམ། ་
ཨོཾ་བཛྲ་བྷུ་མི་ཨཱཧཱུྃ། གཞི་ཡོངས་སུ་དག་པ་དབང་ཆེན་གསེར་གྱི་ས་གཞི། ཨོཾ་བཛྲ་རེ་ཁེ་
ཨཱཧཱུྃ། ཕྱི་ལྕགས་རི་ཁོར་ཡུག་གིས་བསྐོར་བའི་དབུས་སུ་ཧཱུཾ་རིའི་རྒྱལ་པོ་རི་རབ། ཤར་ལུས་འཕགས་
པོ༑ ལྷོ་འཛམ་བུ་གླིང་། ནུབ་བ་ལང་སྤྱོད། བྱང་སྒྲ་མི་སྙན། ཉི་མ། ཟླ་བ། ལྷ་དང་མིའི་དཔལ་
འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་དུས་གསུམ་སངས་རྒྱས་ཐམས་ཅད་ཀྱི་ངོ་
བོར་དཔལ་ལྡན་བླ་མ་དམ་པ་ལ་དབང་ཡོངས་སུ་རྫོགས་པར་ཐོབ་པའི་གཏང་རག་ཏུ་དབུལ་བར་

བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། བཞེས་ནས་བྱིན་གྱིས་བརླབ་ཏུ་གསོལ། །
ཞེས་བརྗོད། བདེ་མཆོག་ལས། དེང་ནས་བརྩམས་ཏེ་བདག་བྲན་དུ། །ཁྱོད་ལ་བདག་ནི་འབུལ་
ལགས་ན། །ཁྱོད་ཀྱི་སློབ་མར་གཟུང་བ་དང་། །སེམས་ཅན་གྱི་དོན་སྒྲུབ་པ་ཆ་ཡིས་ཀྱང་ནི་སྤྱད་དུ་གསོལ། །
ལན་གསུམ། དེ་ནས་དབང་གདན་གསུམ་ཚང་བ་འོད་དུ་ཞུ་ནས་རང་ལ་ཐིམ་པར་བསམ་སྟེ་དབང་བཞི་འདུས་པའི་ན་དུ་གྱུར་ནས་རང་ལ་ཐིམ་ཞེས་རྨོར་ཆེན་གསུང་། །
དེ་ལྟར་ན་དབང་གི་ཆུ་རྒྱུན་དེས་ལུས་ཐམས་ཅད་གང་། དྲི་མ་ཐམས་ཅད་དག །དབང་
ཐམས་ཅད་ཐོབ། ཆུའི་ལྷག་མ་ཡར་ལུད་པ་ལས་གཙོ་བོ་ཡབ་ཡུམ་གཉིས་གོ་རཱི་དང་པུཀྐ་སཱི་ལ་མི་
བསྐྱོད་པ་ལ་སོགས་ནས། གྷསྨཱ་རཱི་དང་ཌོམྦི་ནཱི་ལ་འོད་དཔག་མེད། ལུས་དཀྱིལ་གྱི་ལྷ་ཐམས་ཅད་
ལ་རྡོ་རྗེ་སེམས་དཔས་རིགས་བདག་རྣམས་ཞུལ་བརྒྱད་ཕྱག་བཅུ་དྲུག་དང་ཞབས་བཞི་དང་ལྡན་པ་པད་ཉི་བདུད་
བཞིའི་གདན་བཅས་དགོས་གསུངས་དབུར་ནང་དཀྱིལ་གྱི་དབུ་རྒྱན་རྣམས་གོང་གི་རྡོར་སེམས་དང་ཁྱད་མེད་གསུངས།
བརྒྱན། ཞེས་པའི་མཐར་མངོན་རྟོགས་ཡན་ལག་བཞི་པ་ལྟར་ན་རྫོགས་རིམ་བསྒོམ། ཡན་ལག་
དྲུག་པ་ལྟར་ན། རིགས་བདག་དེ་རྣམས་ཀྱང་ཡབ་ཡུམ་ཞལ་སྦྱོར་གྱི་ལོངས་སྤྱོད་རྫོགས་པའི་སྐུའི་རྣམ་པར་ཅན་ལ་དེ་
རྣམས་ཀྱི་སྤྱི་བོར་ཡང་རང་རང་གི་རིགས་ཀྱི་ཕྱག་མཚན་རྡོ་རྗེ་དང༌། འཁོར་ལོ་སོགས་པའི་རྒྱས་གདབ་པར་བསམ་མོ། །
དེ་ནས་སངས་རྒྱས་ཀྱི་དབུ་རྒྱན་ཅན་གྱི་སངས་རྒྱས་དེ་ངའོ་སྙམ་པའི་ང་རྒྱལ་ལ་སེམས་གཞག་ནས། ཨོཾ་སོགས། རྨོར་
བཞེད། ཨོཾ་སརྦ་ཏ་ཐཱ་ག་ཏ་ཨ་བྷི་ཀ་ཏ། ཞེས་སོགས་སྒྲུབ་ཐབས་ལྟར་བྱའོ། །
དབང་འབྲིང་པོ་ལེན་ན་དབང་ལྷ་མཆོད་བསྟོད་ཡན་ཆད་སྒར་བཞིན་བྱས་པའི་མཐར།
བཅོམ་ལྡན་དེ་བཞིན་སོགས་ནས་དབང་བསྐུར་སྩོལ། ཞེས་གསོལ་བ་བཏབ་པས་བླ་མ་ཧེ་རུ་ཀའི་
ཞལ་ནས། རྡོ་རྗེ་ཆེ་དང་སོགས་ནས་བསྡུ་བར་གྱིས། །ཞེས་གསུང་ཞིང་རིག་པའི་དབང་ལྔ། བརྟུལ་
ཞུགས་དམ་ཚིག་གསུམ་སྒོ་གསུམ་རྡོ་རྗེ་གསུམ་དུཤེས་པ་བུམ་དབང་མཐར་ཐུག་ཡིན་གསུངས་དང་བཅས་པ་
བསྐུར་བར་སྲས་དོན་མ་དང་བརྟག་གཉིས་སོགས་ཀྱི་དགོངས་པ་ཡིན་གསུང་།བསམས་ལ།
དེ་ལྟར་ན་བླ་མའི་ལུས་ཀྱི་དཀྱིལ་འཁོར་སོགས་ནས། སྤྲུལ་སྐུའི་ས་བོན་རྒྱུད་ལ་བཞག །ཇི་

ལྟར་འདས་པ་འིསོགས་དབང་བསྐུར་རོ། །ཞེས་གསུང་ཞིང་བླ་མ་ཡབ་ཡུམ་སྙོམས་པར་ཞུགས་པའི་
སྦྱོར་མཚམས་ནས་ཐིག་ལེ་གནང་བ་བདག་གིས་མྱང་བས་གསལ་སྟོང་གི་ཏིང་ངེ་འཛིན་སྐྱེས་པར་
བསམས་ལ། དེ་ལྟར་ན་རྫས་གསང་བ་སོགས་ནས། ལོངས་སྐུའི་ས་བོན་རྒྱུད་ལ་བཞག །དགའ་
སྟེར་གནས་སྟེར་སོགས་ནས་མཆོད་པ་དག་ཏུ་གྱིས། །ཞེས་གསུང་ཞིང་ཐུགས་ཀ་ནས་རིག་མ་ཞིག་
སྤྲུལ་ཏེ་གནང་བ་དང་སྙོམས་པར་ཞུགས་པས་དགའ་བ་བཞིའི་ཉམས་སྐྱེས་པར་བསམས་ལ། དེ་
ལྟར་ན་ཕྱག་རྒྱུའི་སོགས་ནས་ཆོས་སྐུའི་ས་བོན་རྒྱུད་ལབ་ཞག །ཡེ་ཤེས་འདི་ནི་སོགས་ནས་དེ་ཡི་
ཕས། །ཞེས་གསུངས་པས་གང་དུ་སྨོས་པ་ལྟ་བུའི་དབང་བཞི་པའི་རྟོགས་པ་སྐྱེས་པར་བསམས་ལ།།
དེ་ལྟར་ན་དོན་དམ་བྱང་ཆུབ་སེམས་ཀྱི་དཀྱིལ་འཁོར་དུ་སོགས་རྣམ་ངོ་བོ་ཉིད་སྐུའི་ས་བོན་རྒྱུད་ལ་
བཞག །ཅེས་པའི་མཐར། །
དེ་ལྟར་ན་དབང་གི་ཆུ་རྒྱུན་དེས་ཞེས་སོགས་གོང་བཞིན་བརྗོད་དོ། །དབང་བསྡུས་པ་ནི། གོང་
འོག་གཞན་རྣམས་སྔར་བཞིན་ལས། སྒྲུབ་ཐབས་ནས་འབྱུང་བ་ལྟར་དབང་བཞི་ཆུ་རྒྱུན་གཅིག་ལ་
ལེན་པ་འདི་ཉིད་ཡིན་ནོ། །
ཞེས་པ་འདི་ནི་ལམ་འདི་ལ་དད་ཅིང་མོས་པའི་ལས་དང་པོ་བ་རྣམས་ལ་ཕན་པའི་ཆེད་དུ།
འདྲེན་མཆོག་ཆོས་ཀྱི་རྒྱལ་པོ་རཏྟ་ཝནྡྷ་ཡབ་སྲས་གསུམ་གྱིས་བཀའ་དྲིན་གྱིས་བསྐྱངས་པ་བཙུན་
པ་དཀོན་མཆོག་ལྷུན་གྲུབ་ཀྱིས་བླ་མ་རྣམས་ཀྱི་གསུང་དང་ཕྱག་ལེན་ཇི་ལྟ་བ་བཞིན་དུ་ཨེ་ཝཾ་ཆོས་
ལྡན་དུ་བྲིས་པ་ཤིན་ཏུ་དགེ་བར་གྱུར་ཅིག །བློ་མཆོག་ཏུ་གྱུར་པ་རྣམས་ཀྱི་རྗེ་མུས་ཆེན་གྱིས་མཛད་
པའི་ལམ་དུས་ཀྱི་ཡི་གེ་ཉིད་ལ་གཟིགས་རྟོགས་མཛད་པ་ཞུ་ལགས།། །།ཀུ་སེ་གསེར་ལྗང་དགོན་
དུ་སྤར་ཆུང་བསྐྲུན་པ་དགེ་ལེགས་འཕེལ།། །།

༄༅། །དཔལ་ལྡན་བླ་མའི་གསུང་ཇི་ལྟ་བ་བཞིན་དུ་བཀོད་པའི་
ཟིན་བྲིས་བཞུགས་སོ། །
ན་མོ་གུ་རུ་བྷུ རྒྱལ་ཀུན་ཡེ་ཤེས་ཕུང་པོའི་རང་གཟུགས་ཉིད། །སུམ་ལྡན་ངུར་སྨྲིག་འཆང་
བའི་སྐུར་བཞེངས་པའི། །བསྟན་འགྲོའི་མགོན་གཅིག་དཔལ་ལྡན་བླ་མ་མཆོག །ཚེ་རབས་ཀུན་ཏུ་
སྤྱི་བོའི་རྒྱན་དུ་བཞུགས། །ཟབ་ལས་ཆེས་ཟབ་རྣལ་འབྱོར་གསང་མཐའི་བཅུད། །དྲེན་མཆོག་དམ་
པའི་ཞལ་ནས་གང་བྱུང་བར། །རྟོག་བློའི་རང་བཟོ་སྤངས་ཏེ་འབྲི་བ་ལ། །བླ་མ་ལྷ་དང་མཁའ་འགྲོ་
གནང་བ་མཛོད། །་
དེ་ཡང་འདི་སྐད་ཅེས་ཐོས་ཏེ། གསང་སྔགས་བླ་མེད་ཀྱི་ཆོས་འཆད་ཉན་སྒོམ་སྒྲུབ་སོགས་
ཉམས་ལེན་གང་བྱས་ཀྱང་ལྷ་སྔགས་ཡེ་ཤེས་སུ་ལྟ་བུའི་ངང་ནས་ཐ་མལ་བའི་འདུ་ཤེས་སྤང་
དགོས་པས་རང་ཉིད་གང་དུ་སྡོད་པའི་གནས་འདི་ཉིད་གཞལ་མེད་ཁང་དང་ཆོས་འཆད་པ་པོ་དང་
ཉན་པ་པོ་ཚང་མ་རྣལ་འབྱོར་མ་རུ་བསམ་དགོས། སྤྱིར་སངས་རྒྱས་ཀྱིས་སེམས་ཅན་གྱི་མོས་པ
་གཞིར་བཞག་ནས་ཆོས་མང་པོ་ཞིག་གསུངས་པ་དེ་རྣམས་ཚེ་འདི་དང་ཕྱི་མ་གཉིས་ཀྱི་དོན་མིན།
ཐེག་དམན་གྱི་ཐར་པ་དང་། དེ་བཞིན་སངས་རྒྱས་ཀྱི་གོ་འཕང་གི་ཆེད་དུ་རེད། ཐེག་ཆེན་དེ་ཡང་
རྣམ་པ་བདུན་གྱི་སྒོ་ནས་ཉན་རང་གཉིས་ཀྱི་ཐེག་པ་ལས་ཁྱད་པར་དུ་འཕགས། བདུན་པོ་ནི། ༡ཐེག་
ཆེན་རང་གཞན་གྱི་དོན་གཉིས་ཀ་བྱེད་པ་དང་། ༢ཐེག་ཆེན་གྱི་དམིགས་པ་ཆེ་བ་དང་། ༣བརྩོན་
འགྲུས་ཆེ་བ། ༤བསྐལ་ཆེན་གྲངས་མེད་གསུམ་དུ་ཚོགས་བསགས་པ་དང་། སེམས་ཅན་གྱི་དོན་
བྱེད་པའི་ཐབས་ལ་མཁས་པ་དང་། ༦ འབྲས་བུ་སངས་རྒྱས་ཀྱི་ཡོན་ཏན་དང་། ༧སངས་རྒྱས་ཀྱི་
འཕྲིན་ལས་རྣམས་རེད། །
དེས་ན་སངས་རྒྱས་ཀྱི་གོ་འཕང་ཐོབ་པར་འདོད་ན་ངེས་པར་དུ་གསང་སྔགས་བླ་མེད་

ཉམས་ལེན་བྱེད་དགོས། དེ་ཡང་ཐེག་ཆེན་གྱི་ཉམས་ལེན་གཞིར་བཞག་ནས་དེའི་སྒང་གསང་སྔགས་
བླ་མེད་ཉམས་ལེན་བྱེད་དགོས་རེད། ངེས་འབྱུང་དང་སེམས་བསྐྱེད་དབང་དང་དམ་ཚིག་རྣམས་
ཡག་པོ་བྱས་ནས་བསྲུང་དགོས། ཐེག་ཆེན་རང་རྐང་དང་རྡོ་རྗེ་ཐེག་པ་གཉིས་ལྟ་བ་དང་སེམས་བསྐྱེད་
གཉིས་ཀྱི་སྒོ་ནས་ཁྱད་པར་མེད་ཀྱང་གསང་སྔགས་དེ་ནི་ཆོས་བཞི་ཡི་སྒོ་ནས་ཐེག་ཆེན་ལས་ཁྱད་
པར་དུ་འཕགས།
ཆོས་བཞི་པོ་དེ་ནི། ༡ལྟ་བ་རྟོགས་པའི་ཐབས་ལ་མཁས་པ་དང་། ༢མཆོག་དང་ཐུན་མོང་
གི་དངོས་གྲུབ་སྒྲུབ་པའི་ཐབས་མང་བ་དང༌། ༣སངས་རྒྱས་སྒྲུབ་པ་ལ་དཀའ་ངལ་མེད་པ་དང་།
༤དེ་ཡང་མྱུར་དུ་འགྲུབ་ཐུབ་པ་རྣམས་ཡིན། ཐེག་ཆེན་རང་རྐང་ཡིན་ན་ཞི་གནས་དང་ལྷག་མཐོང་
གཉིས་ཀྱི་སྒོ་ནས་ལྟ་བ་རྟོགས་དགོས་ལ་འདིར་གསང་སྔགས་རྡོ་རྗེ་ཐེག་པའི་སྐབས་དབང་དང་
བྱིན་རླབས་གཉིས་ཀྱི་སྒོ་ནས་ལྟ་བ་རྟོགས། དེ་བཞིན་ལོངས་སྤྱོད་ལ་སོགས་པ་ཡང་སྦྱིན་པ་གཏོང་
བའི་སྒོ་ནས་སྒྲུབ་དགོས་ལ་གསང་སྔགས་ཀྱི་སྐབས་ལ་ནོར་ལྷ་སོགས་བསྒྲུབས་པའི་སྒོ་ནས་
ལོངས་སྤྱོད་སྒྲུབ་ལ། དེ་བཞིན་དུ་ཐེག་ཆེན་ཕར་ཕྱིན་དྲུག་ལ་སོགས་པ་ཉམས་སུ་བླངས་བའི་སྒོ་
ནས་སངས་རྒྱས་ཀྱི་གོ་འཕང་སྒྲུབ་ལ་འདིར་རིམ་པ་གཉིས་ཀྱི་སྒོ་ནས་སངས་རྒྱས་སྒྲུབ། དེ་བཞིན་
དུ་ལམ་སྒྲུབ་པའི་སྐབས་གསང་སྔགས་ཁྱད་པར་འཕགས་ཏེ་ཕར་ཕྱིན་ཐེག་པས་འདོད་ཡོན་ལྔ་ལ་
སྐྱོན་དུ་བལྟས་ནས་སྤོང་ལ། །
འདིར་གང་སྔགས་པས་འདོད་ཡོན་ལམ་དུ་བྱེད། འབྲས་བུ་ཐོབ་པ་ལ་ཡང་མྱུར་མི་མྱུར་གྱི་
ཁྱད་པར་ཡོད་དེ་ཕར་ཕྱིན་ཐེག་པ་བསྐལ་ཆེན་གྲངས་མེད་གསུམ་གྱི་རིང་ཚོགས་བསགས་ནས་
འཚང་རྒྱ་དགོས་ལ། གསང་སྔགས་པས་རྒྱུ་རྐྱེན་ཚོགས་ན་ཚེ་འདིའམ་ཡང་ན་སྐྱེ་བ་བཅུ་དྲུག་ནང་
ཚུན་འཚང་རྒྱ་ཐུབ། ལྟ་བ་དང་བྱང་སེམས་འབྲས་བུ་སངས་རྒྱས་གསུམ་ལ་ཁྱད་པར་མེད། སེམས་
བསྐྱེད་དེ་ནི་མདོ་སྔགས་གཉིས་ཆར་ལ་མེད་ཐབས་མེད་པ་ཞིག་རེད། སྔགས་ཀྱི་ཐེག་པ་ལ་ཕར་
ཕྱིན་ཐེག་པ་ལས་ཤིན་ཏུ་སྙིང་རྗེ་ཆེ་བ་ཞིག་དགོས་རེད། སེམས་ཅན་སྡུག་བསྔལ་གྱིས་མི་བཟོད་

པ་མནར་བ་རྣམས་ལ་ཆེས་ཤིན་ཏུ་སྙིང་རྗེ་སྐྱེ་ནས་དེ་རྣམས་ཀྱི་དོན་དུ་མྱུར་བར་སངས་རྒྱས་ཀྱི་གོ་
འཕང་ཐོབ་པར་འདོད་པ་ཞིག་དགོས། སྐབས་འགར་ཐེག་ཆེན་ལ་རྒྱུའི་ཐེག་པ་ཞེས་བཤད་ལ་
སྔགས་ཀྱི་ཐེག་པ་ལ་འབྲས་བུའི་ཐེག་པ་ཞེས་ཀྱང་འབོད། དེ་ལྟར་འབོད་པའི་རྒྱུ་མཚན་ནི་འབྲས་
བུ་སངས་རྒྱས་ཀྱི་ཕྱག་ཞབས་གཉིས་ལ་འཁོར་ལོའི་མཚན་བཟང་འབྱུང་བ་དེ་ཉིད་ད་ལྟའི་སྐབས་
རང་གི་བླ་མ་ཕེབས་བསུ་ཞུས་པ་དང་དེ་བཞིན་ཕར་ཕེབས་སྐྱེལ་ཞུས་པ་སོགས་ཀྱི་འབྲས་བུར་དུ་
བརྗོད་ལ། གསང་སྔགས་པས་ད་ལྟ་ཉིད་ནས་མཚན་བཟང་དེ་དག་རང་ཉིད་ལྷ་སྒོམ་པ་སོགས་ཀྱིས་
འབྲས་བུ་དེ་དག་འབྱུང་། སེམས་ཅན་གྱི་བློ་དང་བསྟུན་ནས་རྒྱུད་སྡེ་བཞི་གསུང་པའི་བྱ་རྒྱུད་ལ་ལྷ་
དེ་རང་ལས་མཆོག་ཏུ་གྱུར་པ་ཞིག་དང་རང་ཉིད་ཐ་མལ་པ་ཞིག་བྱས་ལ་རང་གི་མདུན་གྱི་ནམ་
མཁར་ལྷ་དེ་གདན་ཞུ་བྱས་ནས་དེ་ལས་བྱིན་རླབས་དང་དངོས་གྲུབ་ལེན་པ་ལ་རྗེ་འབངས་ལྟ་བུ་
ཞེས་གྲགས། སྤྱོད་རྒྱུད་ལ་རང་ཉིད་ལྷར་བསྒོམས་དེ་ནས་མདུན་གྱི་ནམ་མཁར་ལྷ་ངོ་མ་དེ་བསྒོམས།
དེ་ལས་དངོས་གྲུབ་དང་བྱིན་རླབས་ལེན་ལྷ་དེ་རང་ལ་སྙིམ་པ་མེད། རྣལ་འབྱོར་རྒྱུད་ལ་རང་ཉིད་
ལྷར་བསྒོམས་དེ་བཞིན་མདུན་གྱི་ནམ་མཁར་ཡེ་ཤེས་པ་བསྒོམས་ལ་དེ་རང་ལ་བསྟིམས་དེ་ནས་
ཐུན་གྲོལ་མཚམས་ལ་ལྷ་དེ་གཤེགས་གསོལ་བྱེད་དགོས། །
དེ་ཡང་རང་ཉིད་ལྷར་བསྒོམས་ན་ལྷ་ཡིན་ལ་མ་བསྒོམས་ན་ལྷ་མིན་ཞེས་པའི་དོན་རེད།
རྣལ་འབྱོར་བླ་མེད་ལ་རང་ཉིད་དང་ནམ་ཡང་འབྲལ་མེད་གནས། དེའི་དོན་ཡིད་ཆེས་ཡོད་པ་ཞིག་
ལ་རང་ཉིད་ལྷ་བསྒོམས་རུང་མ་བསྒོམས་རུང་རང་ཉིད་ལྷ་རེད་ཞེས་པའི་དོན་ཡིན། བླ་མེད་ལ་ཕ་
རྒྱུད་དང་མ་རྒྱུད་གཉིས་སུ་གསུངས། ཕ་རྒྱུད་ནི་གདུལ་བྱ་སྤྲོས་པ་ལ་དགའ་བ་རྣམས་ཀྱི་དོན་དུ་
གསུངས་དེ་ནི་བསྐྱེད་རིམ་ཡིན། མ་རྒྱུད་ནི་གདུལ་བྱ་སྤྲོས་མེད་རྣམས་ཀྱི་དོན་དུ་གསུངས་ལ་དེ་ནི་
རྫོགས་རིམ་ཡིན། སངས་རྒྱས་ཀྱིས་མ་རྒྱུད་མང་པོ་གསུངས་པའི་ནང་ནས་ད་རེས་བཤད་བྱ་འཁོར་
ལོ་བདེ་མཆོག་ཡིན་ལ་དེ་ལའང་ལུགས་སྲོལ་མང་པོ་ཡོད་པའི་ནང་ནས་བདེ་མཆོག་ལུ་ཧི་པ་དང་
དྲིལ་བུ་པ་ནག་པོ་པ་བཅས་གསུམ་པོ་དེ་ནི་བདེ་མཆོག་ཕ་རྒྱུད་ཡིན་ལ་མ་རྒྱུད་ནི་རྡོ་རྗེ་རྣལ་འབྱོར་

མ་ཡིན།། དེ་ལ་ཡང་ལུགས་སྲོལ་མང་པོ་ཡོད་པའི་ནང་ནས་མཁའ་སྤྱོད་མའི་བཤད་རྒྱུད་འདི་ནི་
དཔལ་ལྡན་ས་སྐྱའི་གསེར་ཆོས་བཅུ་གསུམ་གྱི་ནང་ནས་དམར་མོ་སྐོར་གསུམ་ཞེས་པ་མཆོག་གི་
དངོས་གྲུབ་བསྒྲུབས་ན་ཐུན་མོང་གི་དངོས་གྲུབ་ཞོར་ལ་འགྲུབ་པ་དེའི་ནང་ཚན་རེད། དེ་ཡང་རྣལ་
འབྱོར་མ་ལ་ལུགས་སྲོལ་མི་འདྲ་བ་གསུམ་ཡོད་དེ་རྒྱལ་པོ་ཨི་བུ་ཏི་དང་མེ་ཏྲི་པ་དང་ནཱ་རོ་པ་
་ལས་བྱུང་བའི་བརྒྱུད་པ་གསུམ་ཡོད་པའི་ནང་ནས་འདི་ནི་ནཱ་རོ་པ་ནས་བརྒྱུད་པ་དེ་ཡིན། བརྒྱུད་
པ་མི་འདྲ་བ་གསུམ་ཡོད་པའི་ནང་ནས་ནཱ་རོ་པ་ནས་བརྒྱུད་པ་དེ་ལ་མན་ངག་མང་ཤོས་ཡོད་རེད།
རྣལ་འབྱོར་མས་གྲུབ་ཆེན་ནཱ་རོ་པ་ལ་གནང་། དེས་བལ་པོ་ཕམ་མཐིང་པ་ལ་གནང་། དེས་མལ་
ལོ་ཙཱ་བློ་གྲོས་གྲགས་པ་ལ་གནང་། དེས་ས་ཆེན་ལ་གནང་། བོད་ལ་རྣལ་འབྱོར་མའི་ཉམས་ལེན་
ཐོག་མཁའ་སྤྱོད་དུ་ལུས་མ་སྤངས་པ་འགྲོ་མཁན་མང་པོ་བྱུང་ཡོད་རེད་ཉེ་སྔོན་ལོ་ངོ་སུམ་ཅུའི་གོང་
ཙམ་ལ་དེ་ལྟར་ཞིག་བྱུང་། དེའི་ལུགས་ལ་བསྐྱེད་རིམ་དང་རྫོགས་རིམ་གཉིས་ཡོད་པས་སྒྲུབ་ཐབས་
བཞིན་བཤད་ཀྱི་ཡིན། དང་པོ་སྐྱབས་འགྲོ་ལ་གནས་འདི་ཐ་མལ་མ་ཡིན་པ་སངས་རྒྱས་ཀྱི་ཞིང་
ཁམས་ཤིག་ཏུ་བསྒོམ་དགོས།།
སྤྱིར་སྐྱབས་ཡུལ་སྒོམ་ཚུལ་ལ། ༡ ཁྲོམ་ཚོགས་སུ་སྒོམ་པ་དང་། ༢ ཐོ་བརྩེགས་སུ་སྒོམ་པ་
དང་། ༣ ཀུན་འདུས་སུ་སྒོམ་པ་བཅས་གསུམ་ཡོད། ཁྲོམ་ཚོགས་སུ་སྒོམ་པ་ནི་སྐྱབས་ཡུལ་དེ་
ཁྲོམ་ཚོགས་པ་ལྟ་བུ་མང་པོ་ཞིག་སྒོམ་པ་ལ་ཟེར། ཐོ་བརྩེགས་སུ་སྒོམ་པ་ནི་གཅིག་གི་སྟེང་ལ་གཞན་
ཞིག་བརྩེགས་པ་ལ་ཟེར། ཀུན་འདུས་ཞེས་པ་སྐྱབས་ཡུལ་ཐམས་ཅད་དེའི་ངོ་བོར་འདུས་པ་ཞིག་
ཡིན་ལ་དེ་ནི་རྣལ་འབྱོར་མའི་ལུགས་ཡིན། བྱེ་བྲག་ཏུ་འདི་ཉིད་ལ་ཡང་རྣལ་འབྱོར་མའི་སྐྱབས་
ཡུལ་བྱས་པ་དང་། སངས་རྒྱས་རྡོ་རྗེ་ཆོས་སྐྱབས་ཡུལ་བྱས་པ་དང༌། དཔའ་བོ་རྡོ་རྗེ་ཆོས་སྐྱབས་
ཡུལ་བྱས་པ་གསུམ་ཡོད་ཞེས་མཁྱེན་བརྩེ་དབང་པོས་གསུངས། ། དཔའ་བོ་རྡོ་རྗེ་ཆོས་འོད་དཔག་
་མེད་ཡིན་ལ་དེ་བླ་མའི་གསུང་གི་ངོ་བོ་ཡིན། སངས་རྒྱས་རྡོ་རྗེ་ཆོས་ནི་མི་བསྐྱོད་པའི་རིགས་ཡིན་
ལ་དེ་ནི་བླ་མའི་ཐུགས་ཀྱི་ངོ་བོ་ཡིན། དེ་བཞིན་དུ་རྣམ་སྣང་ཧེ་རུ་ཀའི་རིགས་ཡིན་ལ་དེ་ནི་བླ་མའི་སྐུའི་

ངོ་བོ་ཡིན། བླ་མའི་རྣལ་འབྱོར་རྒྱས་པའི་སྐབས་སྐྱབས་ཡུལ་དུ་སངས་རྒྱས་རྡོ་རྗེ་ཆོས་ཡིན་ལ་དེ་
སྐབས་བླ་མའི་ཐུགས་སྐྱབས་ཡུལ་ཡིན། རྣལ་འབྱོར་མའི་རིགས་བདག་རྣམ་སྣང་ཡིན་པས་དེ་སྐྱབས་
ཡུལ་དུ་སྒོམ་དུས་བླ་མའི་སྐུ་སྐྱབས་ཡུལ་སྒོམ་པ་རེད། གང་བྱས་རང་གི་མདུན་ལ་རིན་པོ་ཆེའི་ཁྲི་
ཆེན་པོ་ཞིག་གི་སྟེང་དུ་སྐྱབས་ཡུལ་དེ་དངོས་སུ་བཞུགས་ཡོད་པ་བསམ་དགོས། དེའི་མདུན་དུ་རང་
དང་སེམས་ཅན་རྣམས་དངོས་སུ་འཁོད་ཡོད་བསམ། སྐྱབས་འགྲོའི་རྒྱུ་ལ་བསམ་བློ་ཡག་པོ་བཏང་
དེ་ལྟར་བྱས་ན་འབྲས་བུ་སྐྱབས་འགྲོ་དེ་ཉིད་ཡག་པོ་ཡོང་གི་རེད། འཇིགས་སྐྱོབ་དང་ལེགས་སྨོན་
གྱི་སྐྱབས་འགྲོས་འཁོར་བ་ལས་གྲོལ་བའི་ཐབས་མེད། དེ་ཡང་འཇིགས་སྐྱོབ་ནི་ཚེ་འདིའི་སྡུག་བསྔལ་
ལ་འཇིགས་ནས་སྐྱབས་སུ་སོང་བ་དང་། ་ཚེ་ཕྱི་མ་དམྱལ་བ་ལ་སོགས་པའི་སྡུག་བསྔལ་ལ་འཇིགས་
ནས་སྐྱབས་འགྲོ་བྱས་པ་དག་ཟེར། ལེགས་སྨོན་གྱི་སྐྱབས་འགྲོ་ནི་ཚེ་འདིའི་ལོངས་སྤྱོད་འབྱུང་བའི་
ཆེད་དུ་སྐྱབས་འགྲོ་བྱས་པ་ལ་ཟེར། ་ལེགས་སྨོན་གྱི་སྐྱབས་འགྲོ་ནི་ཚེ་འདིའི་ལོངས་སྤྱོད་འབྱུང་
བའི་ཆེད་དུ་སྐྱབས་འགྲོ་བྱས་པ་ལ་ཟེར། དེ་གཉིས་འཁོར་བའི་རྒྱུ་རེད། དེས་ན་ཁམས་གསུམ་
འཁོར་བའི་སྡུག་བསྔལ་ལ་འཇིགས་པོ་ཞིག་ངེས་པར་དགོས། བྱས་ཙང་སྐྱབས་འགྲོའི་རྒྱུ་གསུམ་
ནི་འཇིགས་པ་དང་དད་པ་དང་སྙིང་རྗེ་གསུམ་རེད། །
དེ་ཡང་འཇིགས་པ་དེ་བདག་གཅེས་འཛིན་རང་རྒྱུད་དུ་སྐྱེ་བའི་འཇིགས་པ་དང་། གསང་
སྔགས་ཀྱི་སྤྱོད་པ་དང་འགལ་བའི་ཐ་མལ་སྣང་ཞེན་སྐྱེ་བའི་འཇིགས་པ་དང་གཉིས་ལ་ཟེར། རྒྱུ་
གཉིས་པ་ནི་དཀོན་མཆོག་གསུམ་གྱི་ཡོན་ཏན་ལ་དད་པ་རེད།
དེ་ལ་ཡང་། ༡ དཀོན་མཆོག་གསུམ་ཡོན་ཏན་ཆེན་པོ་རེད་བསམ་པའི་དང་བའི་དད་པ་དང་།
༢ དཀོན་མཆོག་གསུམ་ཐོབ་པར་འདོད་པ་ནི་མོས་པའི་དད་པ་དང་། ༣ དཀོན་མཆོག་གསུམ་ལ་
སྙིང་ཐག་པ་ནས་བློས་བཀལ་ན་དུས་ནམ་དུ་ཡང་བསླུ་མི་ཡོང་བསམ་པ་ནི་དཀོན་མཆོག་གསུམ་
ལ་ཡིད་ཆེས་པའི་དད་པ་སྟེ་གསུམ་ཡོད། སྐྱབས་འགྲོའི་རྒྱུ་གསུམ་པ་ནི་སྙིང་རྗེ་ཡིན་དེ་ཡང་སྙིང་
རྗེའི་དབང་གིས་སེམས་ཅན་གྱི་སྡུག་བསྔལ་མེད་པར་བཟོ་འདོད་པ་ཞིག་ཡིན། བདག་དང་འགྲོ་བ་

ཞེས་པའི་སྐབས་རང་ཉིད་དང་གཞན་སེམས་ཅན་རྣམས་དྲན་ཙམ་དགོས། དུས་འདི་ནས་ཞེས་
པའི་སྐབས་དབང་ཞུ་བའི་དུས་དེ་ནས་ཇི་སྲིད་སངས་རྒྱས་མ་ཐོབ་ཀྱི་བར་དུ་བླ་མ་ལ་སྐྱབས་སུ་
མཆིའོ། །བླ་མ་དེ་སངས་རྒྱས་ཀུན་འདུས་སུ་གྲགས་ལ་དེ་ཡང་ཕྱོགས་བཅུ་དང་དུས་གསུམ་གྱི་དེ་
བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོ་ཞེས་པ་
དེ་ནི་སངས་རྒྱས་ཐམས་ཅད་རིགས་ལྔའི་ནང་དུ་འདུས་ལ། །
དེ་ཡང་། སྐུ་ནི་རྣམ་སྣང་། གསུང་ནི་འོད་དཔག་མེད། ཐུགས་ནི་མི་བསྐྱོད་པ། ཡོན་ཏན་ནི་
རིན་ཆེན་འབྱུང་ལྡན། འཕྲིན་ལས་ནི་དོན་ཡོད་གྲུབ་པ་རེད། ཐེག་པ་ཐུན་མོང་དུ་སངས་རྒྱས་ཀྱིས་
ཆོས་ཕུང་བརྒྱད་ཁྲི་བཞི་སྟོང་གསུངས་ལ་དེའི་འབྱུང་ཁུངས་བླ་མ་ཡིན། དེ་ཉིད་འཕགས་པའི་དགེ་
འདུན་ཐམས་ཅད་ཀྱི་གཙོ་བོ་ཡང་ཡིན། ས་སྐྱ་པཎྜི་ཏས་གསང་སྔགས་མ་ཡིན་པའི་སྐྱབས་ཡུལ་དེ་
ལ་གསུམ་ཡོད། སྐྱབས་ཡུལ་བླ་མ་ཉིད་སྐྱབས་ཡུལ་གསུམ་པོ་དེའི་ནང་ཕར་འདུས་ལ་གལ་ཏེ་བླ་
མ་ལ་སྐྱབས་སུ་མཆི་ཞེས་བརྗོད་དགོས་ན་དགེ་འདུན་ལ་སྐྱབས་སུ་མཆིའོ་ཞེས་བརྗོད་པའི་རྗེས་
ལ་བླ་མ་ལ་སྐྱབས་སུ་མཆིའོ་ཞེས་བརྗོད་དགོས། ཕར་ཕྱིན་ཐེག་པ་ལ་བླ་མ་སངས་རྒྱས་དང་མཉམ་
ཞེས་ལས་སངས་རྒྱས་ཡིན་ཞེས་བཤད་པ་མེད། གསང་སྔགས་སྐབས་བླ་མ་ལ་སྐྱབས་ཡུལ་གསུམ་
པོ་འདུས་པར་བཤད།་།
དེ་ཡང་དཀོན་མཆོག་གསུམ་ལ་གསོལ་བ་འདེབས་ན་བྱིན་རླབས་ཐོབ་པ་དཀའ་རང་གི་བླ་
མ་ལ་སྐྱབས་ཡུལ་གསུམ་པོ་འདུས་པས་གསོལ་བ་བཏབ་ན་བྱིན་བརླབས་ཐོབ་པ་མྱུར། དེས་ན་རྩ་
བའི་བླ་མ་དེ་ཉིད་ཐར་ལམ་འདྲེན་མཁན་ཡིན། སངས་རྒྱས་ནི་ཐར་ལམ་སྟོན་མཁན་ཡིན། ཆོས་
དཀོན་མཆོག་ནི་ཐར་པའི་ལམ་ཡིན། དགེ་འདུན་དཀོན་མཆོག་ནི་ལམ་སྒྲུབ་པའི་གྲོགས་ཡིན་བསམ་
དགོས། སྐྱབས་འགྲོ་ཚད་ལྡན་བྱེད་ན་དང་པོ་ནང་པའི་དཀོན་མཆོག་གསུམ་གྱི་ཡོན་ཏན་ཤེས་པ་
ཞིག་དང་། གཉིས་པ་ཕྱི་པའི་དཀོན་མཆོག་གསུམ་གྱི་སྐྱོན་ཤེས་པ་ཞིག་དགོས། གསུམ་པ་རྒྱུ་
མཚན་ཤེས་པའི་སྒོ་ནས་སྐྱབས་སུ་འགྲོ་བ་དང་རྒྱུ་རྐྱེན་གང་འདྲ་ཞིག་ཐུག་ཀྱང་དཀོན་མཆོག་བློས་

མི་གཏོང་བ་ཞིག་དགོས། སྐྱབས་འགྲོ་ཚར་བ་དང་བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་
སོགས་འདོན། རང་གི་རྒྱུད་ཞེས་པ་ནི་རྣམ་རྟོག་རེད། བྱིན་གྱིས་བརླབ་ཏུ་གསོལ་ཞེས་པ་རང་གི་
རྣམ་རྟོག་དེ་ཡེ་ཤེས་སུ་བསྒྱུར་རོགས་ཞེས་པའི་དོན་རེད། དེ་འདོན་སྐབས་རྡོ་རྗེའི་ཐལ་མོ་སྦྱོར་
དགོས། 
དེ་ལྟར་བྱས་པས་རྩ་བའི་རླུང་ལྔ་དང་ཡན་ལག་གི་རླུང་ལྔ་སྟེ་རླུང་བཅུ་རྩ་དབུ་མར་རྒྱུ་བའི་
རྟེན་འབྲེལ་ཡོད། དེ་ནས་སྐྱབས་ཡུལ་གྱི་ཐུགས་ཀ་ནས་འོད་འཕྲོས་སེམས་ཅན་ལ་ཕོག་སངས་
རྒྱས་སུ་གྱུར་སངས་རྒྱས་ཀྱི་ཡུལ་དུ་གཤེགས། དེ་ནས་སྐྱབས་ཡུལ་སྤྱི་བོར་གདན་པདྨ་ནས་ཡར་ཞུ་
ནས་འོད་དམར་པོར་གྱུར་འོད་དེ་ཉིད་རང་ལ་ཐིམ་ནས་སྐྱབས་ཡུལ་དང་དབྱེར་མེད་དུ་གྱུར། དེ་
ལྟར་བྱས་པ་སྐྱབས་ཡུལ་ཡང་དག་རེད་གང་ཡིན་ཞེ་ན་སྐྱབས་ཡུལ་དེ་ཉིད་གདོད་མ་ནས་མ་གྲུབ་
པ་རེད། སྐྱབས་ཡུལ་དཀོན་མཆོག་གསུམ་གསལ་སྟོང་ཟུང་འཇུག་ཏུ་སྒོམ་དེ་ཡང་གསལ་བ་དགེ་
འདུན་དཀོན་མཆོག །སྟོང་པ་ཆོས་དཀོན་མཆོག །ཟུང་འཇུག་སངས་རྒྱས་དཀོན་མཆོག །དེ་
གསུམ་རང་ལ་བསྟིམས་ནས་ལྟ་བ་སྒོམ། དེ་བཞིན་དུ་སེམས་བསྐྱེད་ལ་ཡང་དེ་བཞིན་དུ་སྦྱར་ཏེ་
སེམས་བསྐྱེད་བྱ་སྐྱེད་བྱེད་སོགས་གང་ཡང་མ་གྲུབ་པའི་ངང་ལྟ་བ་སྒོམ། སྐྱབས་འགྲོས་ཕྱི་པ་ལས་
ཁྱད་པར་དུ་འཕགས། སེམས་བསྐྱེད་ཀྱིས་ནང་པའི་ཉན་ཐོས་སྡེ་པ་ལས་ཁྱད་པར་དུ་འཕགས། སྦྱང་
གཞི་དཀོན་མཆོག་གསུམ་ལ་མ་དད་པ་སོགས་དང་སྦྱོང་བྱེད་དཀོན་མཆོག་གསུམ་སྐྱབས་སུ་འགྲོ་
་༈ སྦྱངས་འབྲས་རང་གཞན་ཐམས་ཅད་མཐར་ཐུག་དཀོན་མཆོག་གི་གོ་འཕང་ཐོབ་པ་ཡིན། ཚད་
མེད་ཀྱི་རྣལ་འབྱོར་ནི། སྒྲུབ་ཐབས་གཞན་དག་ཏུ་སེམས་བསྐྱེད་དུ་བརྗོད་ལ་དེ་ཡང་གཞན་སེམས་
ཅན་རྣམས་ཀྱི་ཆེད་དུ་བདག་གིས་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ་དེ་ནས་སེམས་
ཅན་རྣམས་འཁོར་བའི་སྡུག་བསྔལ་ལས་བསྒྲལ་སོགས་བྱ། མདོ་སྔགས་གཞན་ལ་ཚད་མེད་བཞི་
རྒྱུ་དང་སེམས་བསྐྱེད་འབྲས་བུར་བཤད་ལ་ད་ལན་ཚད་མེད་བཞི་དང་སེམས་བསྐྱེད་བཅས་ངོ་བོ་
གཅིག་ཏུ་གསུངས་ལ་དེའི་དོན་ཡང་སེམས་བསྐྱེད་དེ་ཉིད་ལ་ཚད་མེད་བཞི་ཡང་ཚང་ཡོད། སེམས་

ཅན་འཁོར་བ་ལས་བསྒྲལ་ཞེས་པ་ལ་སྙིང་རྗེ་དང་བཏང་སྙོམས་གཉིས་ཚང་། སེམས་ཅན་ཐམས་
ཅད་སངས་རྒྱས་ཀྱི་སར་དགོད་པར་བྱ་ཞེས་པ་ལ་བྱམས་པ་དང་དགའ་བ་གཉིས་ཚང་། ་པ་གསུམ་པ་སྡིག་སྒྲིབ་དང་ལམ་གྱི་འགལ་རྐྱེན་སོགས་སྦྱང་བའི་ཕྱིར་རྡོར་སེམས་སྒོམ་པ་ནི། །
དེ་ཡང་རང་ཉིད་ལྷ་སྒོམ་ཡོད་ན་དེའི་སྤྱི་བོར་རྡོར་སེམས་སྒོམ་ལ་གལ་ཏེ་ལྷ་སྒོམ་མེད་ན་རང་ཉིད་
ཐ་མལ་གསལ་བའི་སྤྱི་བོར་པདྨའི་ཡུ་བ་སོར་མོ་བཞི་ཙམ་བྱས་པ་ཞིག་རང་གི་སྤྱི་བོར་ཚངས་པའི་
བུ་ག་ནང་ཟུག་པ་ཞིག་སྒོམ། པདྨ་དེ་ཡང་འདབ་མ་བརྒྱད་པ་དཀར་པོ་ཞིག་སྒོམ། དེའི་སྟེང་ལ་ཟླ་
བའི་དཀྱིལ་འཁོར་ཞིག་སྒོམ། དེའི་སྟེང་རང་གི་བླ་མ་རྡོར་སེམས་ཀྱི་རྣམ་པར་སྒོམ། བླ་མའི་རྣལ་
འབྱོར་ལ་ཕྱི་ནང་གསང་གསུམ་ཡོད་པ་ལས་འདི་ཕྱིའི་རྣལ་འབྱོར་རེད། པདྨའི་གདན་གྱིས་སྐྱོན་
ཐམས་ཅད་བྲལ་བ་མཚོན་ལ་ཟླ་བའི་གདན་གྱིས་ཡོན་ཏན་ཐམས་ཅད་ཚང་བ་མཚོན། དེའི་སྟེང་དུ་
སྐད་ཅིག་གིས་རང་གི་བླ་མ་དེ་རྡོ་རྗེ་སེམས་དཔའ་སྐུ་ཆེ་ཆུང་མཐོ་གང་ཙམ་ཞིག་སྒོམ། དེ་ནས་
ཞལ་ཕྱག་སོགས་རྣམ་པ་གསལ་བཏབ། ་
དེ་ཡང་ཞལ་གཅིག་ཕྱག་གཉིས་པ། རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ། ཕྱག་
གཉིས་ཀྱི་ཐུགས་ཀར་འཁྱུད་རྒྱའམ་རྡོ་རྗེ་ཐུགས་ཀ་དང་དྲིལ་བུ་དཀུར་བརྟེན་པ་གང་བདེ་བྱ། རྡོ་
རྗེ་ཞེས་པ་དེ་ཉིད་ཡེ་ཤེས་ཡིན་ལ་སེམས་དཔའ་ཞེས་པ་ནི་སྙིང་རྗེ་ཡིན། ཧེ་རུ་ཀ་ཞེས་པའི་དོན་
ཁྲག་འཐུང་ལ་ཟེར་དེ་ཡང་རྣམ་པར་རྟོག་པ་འཇོམས་པས་ན་དེ་ལྟར་བརྗོད། སྐུ་མདོག་དཀར་པོས་
དྲི་མ་མེད་པར་མཚོན་ལ། ཞལ་གཅིག་གིས་ཆོས་ཐམས་ཅད་ཀྱི་གནས་ལུགས་གཅིག་ཁོ་ན་ཡིན་པ་
མཚོན། ཕྱག་གཉིས་ཀྱིས་ཐབས་ཤེས་གཉིས་སམ་ཆོས་ཐམས་ཅད་ཀྱི་གནས་ལུགས་བདེན་པ་གཉིས་
སུ་འདུས་པར་མཚོན། ཕྱག་གཡས་པས་གསེར་གྱི་རྡོ་རྗེ་རྩེ་ལྔ་པ་ཞིག་བཟུང་བ་དེས་རྣམ་རྟོག་ཐམས་
ཅད་ཡེ་ཤེས་སུ་མཚོན། ཕྱག་གཡོན་པས་དངུལ་གྱི་དྲིལ་བུ་ཞིག་བཟུང་དེས་སྒྲ་ཐམས་ཅད་སྔགས་
སུ་མཚོན། སྐུ་མདོག་དཀར་པོས་སྣང་བ་ཐམས་ཅད་ལྷ་ཡིན་པ་མཚོན། ཡུམ་ལ་འཁྱུད་པ་དེས་
ཐབས་དེ་ཉིད་ཡེ་ཤེས་དང་ནམ་ཡང་མི་འབྲལ་བ་ཞིག་ཏུ་མཚོན། རུས་པའི་རྒྱན་དྲུག་གིས་བརྒྱན་

པ་དེས་ནི་རྡོར་སེམས་ཀྱི་སྐུ་དེ་ཉིད་འབྲས་བུར་མཚོན་ལ་དེ་ཡང་རྒྱུ་ཕར་ཕྱིན་དྲུག་ཉམས་ལེན་
བྱས་པ་ལས་བྱུང་བ་མཚོན། དཔེར་ན་རྙིང་མའི་ལུགས་སུ་ཆོས་སྐུ་ཀུན་ཏུ་བཟང་པོ་དེ་ཉིད་སྐུ་གཅེར་
བུ་ལ་རྒྱན་སོགས་གང་ཡང་མེད་པ་དེ་ཉིད་ཆོས་ཐམས་ཅད་པོ་དེ་ཉིད་ཆོས་ཐམས་ཅད་ཀྱི་གནས་
ལུགས་སྤྲོས་བྲལ་ཁོ་ན་བསྒོམས་པའི་འབྲས་བུར་མཚོན་པ་དང་མཚུངས། ཞབས་གཉིས་སྐྱིལ་མོ་
ཀྲུང་དུ་བཞུགས་པ་ནི་ཐབས་ཤེས་གཉིས་ཟུང་འཇུག་ཡིན་པར་མཚོན། རང་འདྲའི་རིགས་བདག་
གིས་དབུར་བརྒྱན་པ་ནི་རིགས་བདག་དེ་ནི་བླ་མའི་རིགས་ཡིན་ལ་འབྲས་བུ་རྡོར་སེམས་ཀྱི་སྐུ་དེ་
ཉིད་བླ་མ་ལ་བརྟེན་ནས་བྱུང་བས་ན་བླ་མ་ལ་གུས་པའི་ཕྱིར་དུ་དེས་རང་གི་དབུར་བརྒྱན། དེའི་
པང་དུ་ཡུམ་རྡོ་རྗེ་སྙེམས་མ་ཞལ་གཅིག་ཕྱག་གཉིས་སྐུ་མདོག་དཀར་པོ་ཕྱག་གཡས་པས་གྲི་གུག་
གནམ་དུ་བརྐྱངས་ནས་བཟུང་བ་གྲི་གུག་དེས་ནི་རྣམ་རྟོག་གཅོད་བྱེད་དུ་མཚོན། ཕྱག་གཡོན་པས་
ཐོད་པ་བདུད་རྩིས་གང་བ་ཞིག་བཟུང་ནས་ཡབ་ཀྱི་མགུལ་ནས་འཁྱུད་ལ་ཐོད་པ་བདུད་རྩིས་གང་
བ་དེས་ནི་བདེ་བ་ཆེན་པོ་རང་གི་རྒྱུད་དུ་སྐྱེས་ཡོད་པར་མཚོན། རུས་པའི་རྒྱན་ལྔས་བརྒྱན་པ། དེ་
ཡང་རུས་རྒྱན་སེར་ཁས་ཤེས་རབ་མཚོན་ཞིང་ཡུམ་ཉིད་ཀྱང་ཤེས་རབ་མཚོན་པས་རུས་རྒྱན་དེ་
ཉིད་མེད། རྡོར་སེམས་ཡབ་ཡུམ་གྱི་རྣམ་པ་དེ་ཡང་ཞི་དྲག་གཉིས་སུ་ཡོད། རྡོར་སེམས་ཞི་བ་དེ་ལ་
དར་དང་རིན་པོ་ཆེའི་རྒྱན་གྱིས་བརྒྱན་པ་དང་དྲག་པོ་དེ་ནི་གཞུང་དག་ལས་གསལ་པོ་བཤད་པ་
མེད་ཀྱང་ལེགས་པ་རིན་པོ་ཆེས་ཧེ་རུ་ཀ་ལ་ཐོད་སྐམ་ལྔས་དབུར་བརྒྱན་ཞིང་རློན་པ་ལྔ་བཅུའི་དོན་
ཤལ་གྱིས་བརྒྱན་པ། དེ་བཞིན་དུ་ཡུམ་ལ་ཡང་ཐོད་པ་སྐམ་པོ་ལྔས་དབུར་བརྒྱན་ཞིང་རློན་པ་ལྔ་
བཅུའི་དོ་ཤལ་གྱིས་བརྒྱན་པ་གསུངས། ཡུམ་པདྨའི་སྐྱིལ་ཀྲུང་དུ་བཞུགས་པ། པདྨའི་སྐྱིལ་ཀྲུང་
ཞེས་པ་ཞབས་གཉིས་ཡབ་ཀྱི་རྒྱབ་ཏུ་རྐང་མཐིལ་གཉིས་ཁ་སྤྲོད་པ་ལ་ཟེར། དེ་ལྟར་ལྷར་སྒོམ།
དེ་ནས་སྔགས་བཟླ་བ་ནི་རྡོར་སེམས་ཀྱི་ཐུགས་ཀ་པདྨའི་ཟླ་བའི་གདན་དེའི་སྟེང་ཧཱུཾ་ཡོད་པར་
བསམ་དེས་ནི་རྡོར་སེམས་ཀྱི་ཐུགས་ཉིད་མཚོན། ཧཱུཾ་དེ་ལས་འོད་ཟེར་དཀར་པོ་ཞིག་བྱུང་ནས་ཕྱོགས་
བཅུའི་སངས་རྒྱས་དང་བྱང་ཆུབ་སེམས་དཔའ་སྤྱན་དྲངས། སྤྱན་འདྲེན་ཚུལ་ལ་ལྷའི་རྣམ་པ་དང་།

ཡིག་འབྲུའི་རྣམ་པ་དང་། བདུད་རྩིའི་རྣམ་པར་སྤྱན་དྲངས་པ་བཅས་གསུམ་ཡོད་པས་འདིར་ཀ་པ་
ལ་བདུད་རྩིས་གང་བའི་རྣམ་པར་སྤྱན་དྲངས་ནས་རྡོར་སེམས་ཀྱི་ཐུགས་ཀའི་ཧཱུྃ་ལ་ཐིམ། ཧཱུྃ་དེ་
ཉིད་སངས་རྒྱས་དང་བྱང་ཆུབ་སེམས་དཔའ་འདུས་པའི་ངོ་བོར་གྱུར་པ་བསམ། སེམས་ཅན་ཐམས་ཅད་ཀྱི་ནད་གདོན་སྡིག་སྒྲིབ་ཐམས་ཅད་ཁ་དོག་ནག་པོའི་རྣམ་པས་རང་གི་སྙིང་གར་ཐིམ་པར་
བསམས། དེ་ནས་བཅོམ་ལྡན་འདས་ཞེས་བོས་ནས་བདག་དང་སེམས་ཅན་ཐམས་ཅད་ཀྱི་ཚེ་འཁོར་
བ་ཐོག་མ་མེད་པ་ནས་བསགས་པའི་སྡིག་སྒྲིབ་སོགས་བསལ་དུ་གསོལ་སོགས་སྒྲུབ་ཐབས་བཞིན་
འདོན། སྡིག་སྒྲིབ་ཞེས་པ་ནི་སྡིག་པ་ལ་ཡང་གོ། །དེ་མིན་པ་སྡིག་པ་ཞེས་པ་ཉོན་མོངས་པའི་སྒྲིབ་
པ་དང་ཤེས་བྱའི་སྒྲིབ་པ་ལའང་གོ། །སྤྱིར་སྒྲིབ་པ་གཉིས་ངོས་འཛིན་ཚུལ་མི་འདྲ་བ་མང་པོ་ཞིག་
ཡོད་ཀྱང་དཔལ་ས་སྐྱའི་ལམ་འབྲས་གཞིར་བཞག་བྱས་ན་ཐ་མལ་སྣང་ཞེན་ལ་ཉོན་མོངས་པའི་
སྒྲིབ་པ་དང་ཏིང་ངེ་འཛིན་སྐྱོན་ཅན་ལ་ཤེས་བྱའི་སྒྲིབ་པར་འཇོག །ཕར་ཕྱིན་ཐེག་པ་ལ་འདོད་ཆགས་
ཞེ་སྡང་སོགས་ལ་ཉོན་མོངས་པའི་སྒྲིབ་པ་དང་རྣམ་པར་རྟོག་པ་ནི་ཤེས་བྱའི་སྒྲིབ་པར་འཇོག །ཉེས་
པའམ་ཁ་ན་མ་ཐོ་བ་ནི་སྡོམ་པ་ཡོད་མེད་ལ་མ་ལྟོས་པ་གང་གིས་བྱས་ཀྱང་ཉེས་པ་འབྱུང་བ་ཡིན།
དཔེར་ན་སྲོག་གཅོད་པ་ལྟ་བུ་རེད། ལྟུང་བ་ནི་སྡོམ་ལྡན་ནམ་བསྲུང་བ་དམ་བཅས་པ་དག་ལ་འབྱུང་།
དཔེར་ན་དགེ་ཚུལ་སོང་གིས་རྩྭ་གཅོད་པ་ལྟ་བུ་རེད། །
དྲི་མ་ལ་དྲུག་ཡོད་དེས་ཏིང་ངེ་འཛིན་སྐྱེ་མེད་ན་མི་སྐྱེ་བར་བྱེད་ལ་སྐྱེས་པ་རྣམས་ཉམས་
པར་བྱེད་ཅིང་གཞན་ཡང་ན་བ་དང་ཤི་བ་སོགས་བྱེད། དང་པོ་དམ་ཚིག་ཉམས་པའི་དྲི་མ་ནི་བླ་
མའི་ཐུགས་དཀྲུགས་པ་ལ་ཟེར། གཉིས་པ་གདོན་གྱི་དྲི་མ་ནི་འདྲེའི་གནས་ཁང་ལ་ཉལ་བའམ་འདྲེ་
གནས་སའི་ཤིང་སྡོང་སོགས་གཅོད་པ་དང་ཀླུ་གནས་སའི་ཆུ་དཀྲུགས་པ་སོགས་བྱས་པས་རང་ལ་
གནོད་པ་ཡིན། གསུམ་པ་གྲོགས་ཀྱི་དྲི་མ་ནི་གྲོགས་སམ་སྡིག་པ་ཚབས་ཆེན་པོ་བྱས་པ་དག་དང་
འགྲོགས་ན་རང་ལ་དྲི་མ་འབྱུང་བ་ཡིན། བཞི་པ་གནས་ཀྱི་དྲི་མ་ནི་སྲོག་ཆགས་བསད་པའི་གནས་

ལ་བསྡད་ན་གནས་ཀྱི་དྲི་མ་རང་ཉིད་ལ་འགོས་པ་ཡིན། ལྔ་པ་ཟས་ཀྱི་དྲི་མ་ནི་སྡིག་ཅན་གྱིས་བཟོས་
པའི་ཁ་ཟས་སམ་ཟས་ཉིད་དྲི་མ་ཅན་བཟའ་ན་རང་ཉིད་ལ་དྲི་མ་འབྱུང་བ་ཡིན། དྲུག་པ་རོའི་དྲི་མ་
ནི་ཆོས་འབྲེལ་མེད་མཁན་གྱི་གམ་དུ་ཤི་ཁར་ཕྱིན་པ་དང་ན་ཚ་ངན་པས་ཤི་བའི་རོ་ལ་འཇུས་ན་རོ་
གྲིབ་ཞེས་པས་འབྱུང་བས་དེ་དག་ཐམས་ཅད་དག་པར་མཛད་རོགས་ཞེས་ཞུ།
དེ་ནས་ཧཱུྃ་ལས་བདུད་རྩ་བབས་ཡབ་ཀྱི་སྐུ་གང་དབྱིབས་བརྒྱུད་ཡུམ་གྱི་སྐུ་གང་། བདུད་རྩི་
བབས་ཚུལ་དེ་ཡང་ཡབ་ཀྱི་སྐུ་ལུས་ནས་བབས་པ་ཞིག་དང་ཡབ་ཀྱི་ཞབས་ཀྱི་མཐེ་བོང་ནས་
བབས་པ་བཅས་བརྗོད་ཀྱང་ཁུངས་མེད་ཀྱི་བཤད་པ་རེད། ཡབ་ཡུམ་གཉིས་ཀའི་སྐུ་ལུས་ནས་བབས་
པ་ཞིག་དང་། ཡབ་ཡུམ་གཉིས་ཀྱི་སྦྱོར་མཚམས་ནས་བབས་པ་ཞིག་དང་། དེ་བཞིན་ཡུམ་གྱི་སྐུ་
ལུས་ནས་བབས་པ་ཞིག་བཅས་གསུམ་ཡོད་པས་སྒྲུབས་ཐབས་འདི་བཞིན་ཡབ་ཡུམ་གཉིས་ཆར་
གྱི་སྐུ་ལུས་ནས་བབས། པདྨའི་འདབ་མ་ནས་བདུད་རྩི་བབས་པ་རང་གི་ལུས་ཀྱི་ཕྱིར་ཁྱབ་པས་
ལུས་ཀྱི་ཀྱི་དྲི་མ་དག །དེ་ནས་པདྨའི་ཡུ་བ་ནས་བདུད་རྩི་འཁྲིད་ནས་རང་གི་ཚངས་པའི་སྤྱི་བོར་
བརྒྱུད་ནས་རང་གི་ལུས་ཀྱི་ནང་བདུད་རྩིས་གང་ཞིང་ནང་རླུང་མཁྲིས་བད་ཀན་རྣམས་པ་རྣག་ཁྲག་
གཉིས་དང་རླངས་པ་སྔོ་དམར་གྱི་རྣམ་པ་རྐང་ལག་གི་མཐིལ་བཞི་དང་སེན་མོའི་བར་ནས་ཕྱུང་
བར་བསམ། །
གདོན་གསུམ་སྦྱང་བ་ནི། བདུད་རྩིའི་གསེབ་ན་རྟ་མགྲིན་དང་ཕྱག་རྡོར་ཁྱུང་ཁྲ་སོགས་ཁྲོ་
བོ་ཆུང་ངུ་མང་པོ་ཞིག་བྱུང་ནས་གདོན་རྣམས་དུག་སྦྲུལ་དང་སྦལ་པ་སོགས་སྲོག་ཆག་མི་སྡུག་པའི་
རྣམ་པས་ཕྱིར་དོན་སོང་བསམ། གཟའ་ཡིས་གནོད་པ་ལ་ཕྱག་རྡོར་དང་། ཀླུ་ཡིས་གནོད་པ་ལ་བྱ་
ཁྱུང་དང་། རྒྱལ་པོའི་གནོད་པ་ལ་རྟ་མགྲིན་རྣམས་བསམ་དགོས། སྡིག་སྒྲིབ་ཁ་དོག་ནག་པོ་དང་
དུད་ཁུའི་རྣམ་པ་ཕྱིར་ཕྱུང་སོང་བསམ། རྙིང་མ་བས་ས་ནང་དུ་འཛུལ་ནས་ལས་ཀྱི་གཤིན་རྗེའི་ཁ་
ནང་དུ་འཛུལ་བར་བསམ་དགོས་ཟེར། ཐུན་མོང་མ་ཡིན་པའི་དམིགས་པ་བཞི་ཞེས་པ་ཡོད་པས་
དེ་སྒོམ་ན་རྫོགས་རིམ་སྐབས་བར་ཆད་སེལ་བ་ལ་ཕན། ལུས་དྲང་པོ་ལ་རྩ་གསུམ་ཡོད་པར་བསམ།

སྤྱི་བོ་ཡན་ཆད་བདུད་རྩིས་གང་ལུས་ཀྱི་སྒྲིབ་པ་དག་བུམ་པའི་དབང་ཐོབ་སྤྲུལ་སྐུའི་ས་བོན་རྒྱུད་
ལ་བཞག །མགྲིན་པ་ཡན་ཆད་གང་ངག་གི་དྲི་མ་དག་གསང་བའི་དབང་ཐོབ་ལོངས་སྐུའི་ས་བོན་
རྒྱུད་ལ་བཞག །ཐུགས་ཀ་ཡན་ཆད་གང་ཐུགས་ཀྱི་དྲི་མ་དག་ཤེས་རབ་ཡེ་ཤེས་ཀྱི་དབང་ཐོབ་ཆོས་
སྐུའི་ས་བོན་རྒྱུད་ལ་བཞག །ལྟེ་བའི་འཁོར་ལོ་གང་སྒོ་གསུམ་གྱི་སྒྲིབ་པ་བག་ཆགས་བཅས་དག་
ངོ་བོ་ཉིད་སྐུའི་ས་བོན་ནས་བཞག་སོང་བསམ་དགོས། གསང་སྔགས་ལ་སྦྱང་གཞི་དང་སྦྱོང་བྱེད་
་གཉིས་ངོ་བོ་གཅིག་ཡིན་པས་བཟང་ངན་གྱི་ཁྱད་པར་མེད་ཀྱང་ལས་དང་པོ་པའི་དབང་དུ་བྱས་
ནས་བཟང་ངན་གྱི་ཁྱད་པར་སྦྱར་བ་ཡིན། འཁོར་འདས་དབྱེར་མེད་སྐབས་ནད་གདོན་སྡིག་སྒྲིབ་
སོགས་བདུད་རྩི་ཡིན་ལ་དེ་ཡང་འབྲས་དུས་ཀྱི་ཡེ་ཤེས་ཡིན་སོགས་བསམ་དགོས། ་
དེ་ནས་ཡིག་བརྒྱ་འདོན། མགོན་པོ་བདག་ནི་མི་ཤེས་རྨོངས་པ་སྟེ་སོགས་ཀྱིས་གཉེན་པོ་
སྟོབས་བཞི་སོགས་བསྟན་ལ་དོན་ནི། ༡རྨོངས་པ་ཞེས་པ་ནི་བླང་དོར་གྱི་གནས་མི་ཤེས་པ་དང་།
༢མ་གུས་པ་ནི་བསླབས་པའི་གནས་ལ་མ་གུས་པ་ཡིན་ལ། ༣བག་མེད་པ་ནི་ཉེས་པ་ལ་གཟབ་གཟབ་
་
མེ་བྱས་པ་ལ་ཟེར། ༤ཉོན་མོངས་པ་མང་བ་བཅས་ལྟུང་བ་འབྱུང་བའི་སྒོ་བཞི་ལས་ལྟུང་བ་མང་པོ་
འབྱུང་བས་བླ་མ་མགོན་པོས་སྐྱབས་མཛད་རོགས་ཞེས་ཞུ་བའི་དོན་ཡིན། གཙོ་བོ་རྡོ་རྗེ་འཛིན་པ་
སྟེ་རྡོ་རྗེ་ཞེས་པའི་དོན་རྡོ་རྗེ་ནི་སྟོང་ཉིད་རྟོགས་པའི་ཤེས་རབ་ལ་ཟེར། འཛིན་པ་ནི་དེ་ཡོད་མཁན་
ལ་ཟེར་བས་བླ་མ་ལ་གཙོ་བོ་ཞེས་བོས་ནས། ཐུགས་རྗེ་ཆེན་པོའི་བདག་ཉིད་ཅེས་པ་ནི། སྤྱིར་
སེམས་ཅན་རྣམས་ལའང་སྙིང་རྗེ་ཟུར་ཙམ་ཡོད་ཀྱང་རྡོར་སེམས་དེ་ནི་སྙིང་རྗེའི་རང་བཞིན་དུ་གྱུར་
པ་ཡིན་པས་ན་ཐུགས་རྗེའི་བདག་ཉིད་ཅེས་བྱ། འགྲོ་བའི་གཙོ་བོ་ནི་སྐྱབས་གནས་ཀུན་གྱི་གཙོ་བོ་
ཡིན་པས་ན་འགྲོ་བའི་གཙོ་བོ། སྤྱིར་བླ་མེད་ལ་དམ་ཚིག་མང་པོ་ཡོད་པ་དེ་རྣམས་བསྡུ་ན་སྐུ་གསུང་
ཐུགས་ཀྱི་དམ་ཚིག་གསུམ་གྱི་ནང་དུ་འདུ། དེ་ཡང་སྐུའི་དམ་ཚིག་ནི་གཞན་གྱི་ལུས་ལ་མི་སྨོན་པ་
དང་རང་གི་ལུས་ཀྱི་མི་དགེ་བ་གསུམ་སྤོང་བ་དང་། ངག་གི་དམ་ཚིག་ནི་གཞན་གྱི་ངག་ལ་མི་སྨོད་
པ་དང་རང་གི་ངག་གི་མི་དགེ་བཞི་སྤོང་བ་དང་། ཐུགས་ཀྱི་དམ་ཚིག་ནི་གཞན་གྱི་ཐུགས་ལ་མི་

སྨོད་པ་དང་རང་གི་ཡིད་ཀྱི་མི་དགེ་བ་གསུམ་སྤོང་བ་རྣམས་ཡིན། དེ་གཉིས་ལ་རྩ་བ་དང་ཡན་ལག་
གི་དམ་ཚིག་ཞེས་ཀྱང་བྱ། དེ་གཉིས་སུ་དམ་ཚིག་ཚང་མ་འདུ། སྤྱིར་རྒྱུད་སྡེ་བཞི་ལ་བསྲུང་བྱ་དམ་
ཚིག་མི་འདྲ་བ་མང་ན་ཡང་རྣལ་འབྱོར་བླ་མེད་ལ་རྩ་བའི་དམ་ཚིག་བཅུ་བཞི་དང་ཡན་ལག་གི་
དམ་ཚིག་བརྒྱད་བཅས་སྡོམ་ཉི་ཤུ་རྩ་གཉིས་ཡོད། ་མཐོལ་ལོ་བཤགས་ཞེས་པའི་དོན་མཐོལ་ལོ་ནི་ངག་གིས་ཉེས་པ་དེ་དག་བརྗོད་པ་ཡིན་དེ་
ལྟར་བརྗོད་པས་ཉེས་པ་སྦས་པ་ལས་དག་ལ། བཤེགས་ཞེས་པ་ནི་སྔོན་ཆད་བྱས་པ་ལ་འགྱོད་སེམས་
དང་ཕྱིན་ཆད་མི་བྱེད་བསམ་པ་ཞིག་ལ་ཟེར་དེ་ལྟར་བྱས་པས་སྡིག་པ་རང་གི་ངོ་བོ་འདག་འགྲོ་གི་
རེད། དེ་ནས་རྡོར་སེམས་ཀྱིས་བུ་ཁྱོད་ཀྱི་སྡིག་པ་དག་སོང་ཞེས་གསུང་བྱུང་བསམ་དགོས།
་
དེ་ནས་རྡོར་སེམས་ཡུབ་ཡུམ་མར་དང་ཡར་འོད་དུ་ཞུ་ནས་རང་ལ་ཐིམ་ནས་རང་དང་ད
བྱེར་མེད་གྱུར། ། སྡིག་སྒྲིབ་ཞེས་པ་རྣམ་རྟོག་ཡིན་ལ་དེ་ནི་རྡོར་སེམས་ཀྱི་ཐུགས་སྤྲོས་པ་དང་བྲལ་
བ་ཡིན་བསམས་ནས་དེའི་ངང་ལྟ་བ་བསྒོམ་པ་གལ་ཆེ། མདོའི་ནང་སྡིག་སྒྲིབ་སྟོང་ཉིད་རེད་ཅེས་
བཤད། རྗེ་ཡང་དགོན་པས་དགེ་བ་སྟོང་ཉིད་དུ་ཤེས་པ་དེ་དགེ་བའི་མཆོག་ཡིན་ལ་སྡིག་པ་སྟོང་
ཉིད་དུ་ཤེས་པ་དེ་སྡིག་བཤགས་རྣམས་ཀྱི་མཆོག་ཡིན་གསུང་ཡོད། ཁྱད་པར་དུ་སྔགས་ཀྱི་ཐེག་པ་
ལ་སྡིག་པ་དེ་ཉིད་དག་སྣང་དུ་སྒོམ་ན་སྡིག་པ་ཆེན་པོ་ཡང་འདག་འགྲོ་བར་བཤད་པས་སྡིག་པ་དེ་
ཉིད་དོན་ཡོད་གྲུབ་པ་དང་རྡོར་སེམས་སོགས་བསྒོམ་པར་གལ་ཆེན་པོ་རེད།་
༤ བླ་མའི་རྣལ་འབྱོར་ནི། གསང་བ་འདུས་པའི་ནང་དུས་གསུམ་གྱི་སངས་རྒྱས་ཐམས་
ཅད་ལ་ཡུན་རིང་པོའི་བར་དུ་མཆོད་པ་ཕུལ་བ་ལས་ཀྱང་བླ་མའི་བ་སྤུའི་བུ་ག་གཅིག་ལ་སྣུམ་
བྱུགས་པ་ཉིད་བསོད་ནམས་རྒྱ་ཆེ་བར་བསོགས་ཞེས་གསུང་འདུག །གསང་སྔགས་པའི་ལུགས་ལ་
བླ་མ་ནི་དུས་གསུམ་གྱི་སངས་རྒྱས་ཐམས་ཅད་ཀྱི་ངོ་བོ་ཡིན་པས་དེ་ལ་བསྙེན་བཀུར་བྱས་ན་
སངས་རྒྱས་དེ་དག་ཐམས་ཅད་ལ་བསྙེན་བཀུར་བྱས་པའི་བསོད་ནམས་ཐོབ། དཔེར་ན། ཕར་
ཕྱིན་ཐེག་པས་སངས་རྒྱས་ཤཱཀྱ་ཐུབ་པ་ལྟ་བུ་གཅིག་ལ་བསྙེན་བཀུར་བྱས་པས་དུས་གསུམ་གྱི་

སངས་རྒྱས་ཐམས་ཅད་ལ་བསྙེན་བཀུར་བྱས་པ་དང་མཚུངས་པའི་བསོད་ནམས་ཐོབ་ཚུལ་བཤད་
པ་བཞིན་རེད། བླ་མ་ལ་དད་པ་བྱེད་ཚུལ་མི་འདྲ་བ་མང་པོ་ཡོད་ཀྱང་བླ་མ་སངས་རྒྱས་དངོས་ཡིན་
བསམ་པ་དེ་ཉིད་དད་པ་རྣམས་ཀྱི་མཐར་ཐུག་པ་ཡིན། བླ་མ་སངས་རྒྱས་དངོས་ཡིན་བསམ་པ་དེ་
ནི་གསང་སྔགས་ཀྱི་ལུགས་ཡིན་ལ་དེ་ཡང་རྣལ་འབྱོར་བླ་མེད་ཀྱི་ལུགས་རེད། བླ་མ་སངས་རྒྱས་
ཡིན་མིན་སྣ་ཚོགས་ཡོད་ཀྱང་ངེས་པར་དུ་བླ་མ་དེ་ལ་སངས་རྒྱས་ཀྱིས་གསུངས་པའི་མཚན་ཉིད་
རྣམས་ཚང་དགོས། གལ་ཏེ་མཚན་ཉིད་རྣམས་ཚང་མེད་ན་སངས་རྒྱས་དངོས་ཡིན་བསམ་པའི་དད་
པ་བྱས་ཀྱང་གྲུབ་འབྲས་མི་འབྱུང་། རྗེ་ས་པཎ་གྱིས་མ་དག་པའི་དད་པ་གསུམ་གསུངས་པས་དེ་དག་ནི་བླ་མ་ངན་པ་དང་ཆོས་ངན་པ་དང་སྒོམ་ངན་ལ་མོས་པ་རྣམས་ནི་མ་དག་པའི་དད་པའོ་ཞེས་
གསུངས། ་
ཡང་རྒྱ་གར་གྱི་མཁས་པ་ཞིག་གིས་དད་པ་མེད་ན་འབྲས་བུ་མི་འབྱུང་ལ་དད་པ་དེ་ཉིད་
ཆེས་ཆེ་ན་ལམ་གོལ་ས་ལ་འཁྲིད་ཀྱི་རེད་ཅེས་གསུངས་འདུག །བླ་མ་སངས་རྒྱས་སུ་མཐོང་ཐུབ་
ཀྱི་མ་རེད་ཡིན་ནའང་སངས་རྒྱས་སུ་དད་པ་བྱེད་དགོས། བླ་མ་དང་སངས་རྒྱས་གཉིས་ཀྱི་ཆོས་
ཉིད་གཅིག་ཡིན་པའི་རྒྱུ་མཚན་གྱིས་དད་པ་བྱས་ན་སངས་རྒྱས་ཀྱི་བྱིན་རླབས་འཇུག་ཐུབ་ཀྱི་རེད། །
བླ་མ་དེ་སངས་རྒྱས་ལས་ཡོན་ཏན་ཆེ་བ་ཡོད་མི་སྲིད་ཀྱང་མཉམ་པ་ཞིག་ཏུ་སྒོམ་ཆོག་ལ་དེ་ཡང་
རང་ལ་བཀའ་དྲིན་བླ་མ་ལས་ཆེ་བ་མེད་བསམ་དགོས། སངས་རྒྱས་ཀྱི་སྐུ་དངོས་སུ་མཇལ་མི་ཐུབ་
ལ་གསུང་དངོས་སུ་མི་ཐོས་དེས་ན་ཐུགས་ཀྱི་བྱིན་རླབས་མི་འཇུག །བླ་མའི་སྐུ་མཇལ་ལ་གསུང་
ཡང་ཐོས་ཐུབ་པས་དེས་ན་ཐུགས་ཀྱི་བྱིན་བརླབས་འཇུག་ཐུབ། བླ་མའི་བཀའ་དྲིན་དྲན་དགོས།
དེ་ཡང་བླ་མའི་ཆོས་ཀྱི་ཡོན་ཏན་དྲན་དགོས་ཤིང་རང་ལ་ཆོས་ཀྱི་སྒོ་ནས་བཀའ་དྲིན་ཆེ་བ་སོགས་
དྲན་དགོས་ལ་དེ་མ་ཡིན་པ་འཇིག་རྟེན་གྱི་བྱ་གཞག་སོགས་ཀྱི་བཀའ་དྲིན་ཆེ་བ་སོགས་དྲན་པར་བྱ་བ་ནི་མིན། བླ་མའི་བྱིན་རླབས་ལ་བརྟེན་ནས་ལེགས་ཚོགས་ཐམས་ཅད་འབྱུང་ལ། དེ་སྟོང་ཉིད་
རྟོགས་པའི་ཤེས་རབ་དང་བསོད་ནམས་ཀྱི་ཚོགས་སོགས་བསོགས་པ་ལས་འབྱུང་། བྱིན་རླབས་

དེ་ཉིད་མོས་གུས་ཀྱི་སྒོ་ནས་འབྱུང་ལ་མོས་གུས་དེ་ཉིད་བླ་མའི་རྣལ་འབྱོར་ཉམས་སུ་བླངས་པ་
ལས་འབྱུང་བས་འདི་གལ་ཆེན་པོ་ཞི་དྲག་རེད། ས་སྐྱ་པས་ཉམས་ལེན་ཚང་མ་འཁོར་འདས་དབྱེར་
མེད་ཀྱི་སྒོ་ནས་བྱེད་པ་ཡིན་པས་འདིར་ཡང་དག་གསལ་གཉིས་སུ་མེད་པའི་ཡེ་ཤེས་ཀྱི་སྣང་བ་
ལས་གྲུབ་པ་ཞེས་གསུང་པ་རེད། དེའི་དོན་ནི་དག་པ་ཞེས་སྟོང་པ་དང་། གསལ་བ་ནི་དེ་ཉིད་དང་།
གཉིས་སུ་མེད་པ་ནི་དབྱེར་མེད་ཀྱི་དོན་དང་། ཡེ་ཤེས་ཀྱི་སྣང་བ་ལས་གྲུབ་པ་ནི་རྣལ་འབྱོར་པ་
རང་གི་ཡེ་ཤེས་ཀྱི་རྣམ་རོལ་ལས་བྱུང་བ་ཞེས་པའི་དོན་ཡིན། སྤྱིར་གཞི་དུས་ཀྱི་སྣང་བ་ཐམས་
ཅད་སེམས་ལས་གྲུབ་པ་དང་། ལམ་དུས་ཀྱི་ལྷ་དང་གཞལ་ཡས་ཁང་ཡང་རྣལ་འབྱོར་པའི་ཡེ་ཤེས་
ཀྱི་རང་སྣང་ལས་གྲུབ་པ་ཞིག་དང་། འབྲས་དུས་སངས་རྒྱས་ཀྱི་སྐུ་དང་ཞིང་ཁམས་ཀྱང་སངས་
རྒྱས་ཉིད་ཀྱི་ཡེ་ཤེས་ལས་གྲུབ་པ་ཞིག་རེད། ་
་དེ་ལྟར་འཁོར་འདས་དབྱེར་མེད་སྒོམ་པའི་ལྟ་བའི་ངང་ནས་རང་གི་མདུན་གྱི་ནམ་མཁའ་
ལ་གཞལ་ཡས་ཁང་དབྱིབས་གྲུ་བཞི་པ་ཕྱོགས་བཞི་ལ་སྒོ་བཞི་རྟ་བབ་དང་བཅས་པ་ཞིག་སྒོམ།
དེའི་དབུས་སུ་རིན་པོ་ཆེའི་ཁྲི་སེངྒེ་ཆེན་པོ་བརྒྱད་ཀྱིས་བཏེགས་པའི་སྟེང་དུ་སྣ་ཚོགས་པདྨ་དང་ཟླ་
བ་ཉི་མའི་གདན་ཡོད་པ། ཁྲི་དེའི་མཐའ་སྐོར་དུ་དེ་འདྲ་བ་ཆུང་དུ་བརྒྱུད་པའི་བླ་མའི་གྲངས་དང་
མཉམ་པ་ཞིག་སྒོམ། དབུས་ཀྱི་ཁྲིའི་སྟེང་དུ་རང་ཉིད་ལ་འཁོར་ལོ་བདེ་མཆོག་དང་རྡོ་རྗེ་རྣལ་འབྱོར་
མའི་བྱིན་རླབས་གནང་མཁན་གྱི་རྩ་བའི་བླ་མ་དེ་ཉིད་སངས་རྒྱས་རྡོ་རྗེ་ཆོས་ཀྱི་རྣམ་པ་ཅན་ཞེས་
རྡོ་རྗེ་འཆང་དང་འདྲ་བ་ལ་སྐུ་མདོག་དམར་པོ་བྱས་པ་ཞིག་སྒོམ། ཐུགས་རྡོ་རྗེའི་ངོ་བོ་ཡིན། སྒྲུབ་
ཐབས་སུ་རུས་པ་དང་རིན་པོ་ཆེའི་རྒྱན་ཞེས་པ་རུས་རྒྱན་ལ་རིན་པོ་ཆེའི་ཕྲ་ཡོད་པ་ཞིག་ཡིན་པ་
ལེགས་པ་རིན་པོ་ཆེས་གསུངས། རྩ་བའི་བླ་མའི་མདུན་ནས་གཡོན་སྐོར་དུ་བརྒྱུད་པའི་བླ་མ་རྣམས་
དང་འཁོར་ལོ་བདེ་མཆོག་དང་རྣལ་འབྱོར་མ་རྣམས་ཀྱང་དཔའ་བོ་རྡོ་རྗེ་ཆོས་ཀྱི་རྣམ་པ་ཅན་སྒོམ་
པ་ཡིན། དེ་ཡང་སེམས་ཅན་ལ་ཤིན་ཏུ་ཆགས་པའི་རྒྱུ་མཚན་གྱིས་སྐུ་མདོག་དམར་པོ་དང་བདེ་སྟོང་
ཟུང་འཇུག་གི་ཆོས་བསྟན་པའི་མཚོན་བྱེད་དུ་ཌ་མ་རུ་ཕྱག་གཡས་པས་ཁྲོལ་བ་དང་བདེ་སྟོང་ཟུང་

འཇུག་གི་ཡེ་ཤེས་རྒྱུད་ལ་ཡོད་པའི་མཚོན་བྱེད་དུ་ཀ་པ་ལ་བདུད་རྩིས་གང་བ་ཞིག་ཕྱག་གཡོན་དུ་
བསྣམས།༽ སྟོང་པར་མཚོན་བྱེད་ཁ་ཊཾ་ག་གྲུ་མོ་གཡོན་པའི་ནང་ཁྱེར་བ་རུས་པའི་རྒྱན་དྲུག་གིས་
བརྒྱན་ཅིང་ཞབས་གཉིས་རྡོ་རྗེའི་སྐྱིལ་མོ་ཀྲུང་གིས་བཞུགས་པ་སྐྱབས་གནས་ཀུན་འདུས་ཀྱི་ངོ་
བོར་གྱུར། རྩ་བརྒྱུད་ཀྱི་བླ་མ་དེ་རྣམས་ཀྱི་དཔྲལ་བར་ཨོཾ་དཀར་པོ། མགྲིན་པར་ཨཱདམར་པོ།
ཐུགས་ཀར་ཧཱུཾ་སྔོན་པོ། དེ་རྣམས་ཀྱི་ཐུགས་ཀའི་ཧཱུཾ་སྔོན་པོ་དེ་ལས་འོད་ཟེར་སྣ་ཚོགས་པ་འཕྲོས་
པས་སངས་རྒྱས་དང་བྱང་ཆུབ་སེམས་དཔའ་དཔའ་བོ་དང་དཔའ་མོ་ཆོས་སྐྱོང་སྲུང་མ་རྩ་བརྒྱུད་ཀྱི་
བླ་མ་སོགས་ལ་འོད་ཟེར་ཕོག །ཨོཾ་བཛྲ་ས་མཱ་ཛཿ ཞེས་པས་ཚུར་སྤྱན་དྲངས། ཛ ཧཱུྃ་བཾ་ཧོ༔ ཞེས་
པས་རྩ་བརྒྱུད་བླ་མ་རྣམས་ལ་ཡེ་ཤེས་པ་རྣམས་ཐིམ་སོང་བསམ། རྩ་བརྒྱུད་ཀྱི་བླ་མ་རེ་རེ་ལ་ཡེ་
ཤེས་པ་ཆ་ཚང་རེ་ཐིམ་པས་སྐྱབས་གནས་ཀུན་འདུས་ཀྱི་ངོ་བོར་གྱུར། ལྷག་ལུས་དག་གཞལ་མེད་
ཁང་གི་ཕྱི་ནང་ཚང་མ་གང་ནས་ནམ་མཁའ་ཡང་གང་སོང་བསམ། གང་གི་དྲིན་གྱིས་བདེ་ཆེན་ཉིད་
ལ་སོགས་འཁོར་ལོ་བདེ་མཆོག་གི་རྒྱུད་ཚིག་རེད། འདིའི་དོན་ནི། ཐེག་ཆེན་གྱི་ལམ་ལ་ལོ་དུང་
ཕྱུར་མང་པོ་ཉམས་ལེན་བྱས་ནས་ཐོབ་རྒྱུའི་བདེ་བ་ཆེན་པོ་དེ་བླ་མའི་བཀའ་དྲིན་ལ་བརྟེན་ནས་
སྐད་ཅིག་ཉིད་ལ་སྐྱེད་པར་བྱེད་མཁན་བླ་མའི་ཞབས་ཀྱི་པདྨོར་ཕྱག་འཚལ་ལོ། །ཞེས་པ་ཡིན།
རྒྱུད་འདེབས་རིང་བའམ་ཡང་ན་ཐུང་བ་དེ་ཉིད་དུས་རྒྱུན་གསུམ་དང་བརྒྱ་ཙམ་འདོན། སྔོན་འགྲོ་
བཞག་གི་ཡོད་ན་འབུམ་གཅིག་གམ་སོ་སོར་བཀྲལ་ནས་འདོན་ནའང་འགྲིག་མཉམ་དུ་འདོན་ན་
ཡང་འགྲིག །དེ་ཡང་རྒྱུད་འདེབས་ཞེས་པ་ནི་འཁོར་ལོ་བདེ་མཆོག་ལ་གསོལ་བ་འདེབས་སོ་བདག་
གི་རྒྱུད་བྱིན་གྱིས་རློབས་ཞེས་པ་རེད། རང་རྒྱུད་ལ་ཡེ་ཤེས་བླ་མའི་བྱིན་རླབས་ཀྱིས་སྐྱེ་ལ་བྱིན་རླབས་
དེ་ཡང་མོས་གུས་ཀྱིས་སྒོ་ནས་སྐྱེ། བོད་པ་ཞིག་གིས་དཔལ་ལྡན་ཨ་ཏི་ཤ་ལ་བྱིན་རླབས་ཞིག་གནང་
དང་ཞུས་པས། དེ་ལ་མགོན་པོ་ཨ་ཏི་ཤས་བུ་མོས་གུས་ཞིག་གནང་དང་ཞེས་གསུངས། ཞེན་པ་
སྤང་བའི་ཕྱིར་རང་གི་མདུན་དུ་དངོས་པོའི་ལུས་ལོངས་སྤྱོད་ཁང་པ་དངུལ་ལ་སོགས་པའི་ཡོ་བྱད་
ཐམས་ཅད་དང་། གཡས་སུ་གཉེན། གཡོན་དུ་དགྲ་ཞེས་དཔེ་ཆ་མང་ཆེ་བར་བཤད་པ་ཡོད་ཀྱང་

བརྗེ་ན་ལེགས་ལ་མ་བརྗེ་ན་ཡང་འགྲིག།
དེས་ན་གཡས་སུ་དགྲ་དེ་ཡང་དགྲ་ཞེས་པ་ནི་རང་ལ་གནོད་བྱེད་ཀྱི་དགྲ་དང་དེ་བཞིན་འདྲེ་
ལ་སོགས་པའང་བསྡུ། གཡོན་དུ་གཉེན་དང་གྲོགས་པོ། རྒྱབ་དང་མཐའ་ཚང་མར་བར་མའི་སེམས་
ཅན་རྣམས་ཀྱིས་བསྐོར་བ་བྱས་ནས་ཡོད་པ་བསམ། དེ་ནས་རྩ་རྒྱུད་ཀྱི་བླ་མ་ལ་རིམ་པ་བཞིན་ལུས་
ལོངས་སྤྱོད་དགྲ་འདྲེ་གཉེན་བར་མའི་སེམས་ཅན་རྣམས་ཕུལ་བར་བསམ། ཞེན་ཆགས་འབྱུང་བའི་
ཡུལ་བླ་མ་ལ་ཕུལ་བས་དེ་ཕྱིན་རང་ཉིད་འཛིན་ཆགས་དང་བྲལ་བ་གྱུར་སོང་བསམ། དགེ་གཉེན་
གཉིས་བླ་མ་ལ་ཕུལ་ཚར་བས་དེ་ཕྱིན་ཞེ་སྡང་དང་འདོད་ཆགས་གཉིས་མེད་པར་གྱུར་སོང་བསམ།
བོར་མའི་སེམས་ཅན་རྣམས་བླ་མ་ལ་ཕུལ་ཚར་བས་ལས་ངན་པ་དང་ཉོན་མོངས་པ་མེད་པར་གྱུར་
སོང་བསམ་དགོས། དེ་ནས་མཆོད་པ་བཞི་སྟེ། ཕྱི་མཆོད། ནང་མཆོད། གསང་བའི་མཆོད་པ། དེ་
ཁོ་ན་ཉིད་ཀྱི་མཆོད་པ་རྣམས་འབུལ་བ་ནི། རང་རྣལ་འབྱོར་མར་གསལ་བའི་ཐུགས་ཀ་ནས་མཆོད་
པའི་ལྷ་མོ་བསམ་གྱིས་མི་ཁྱབ་པ་མཆོད་རྫས་ཐོགས་པ་དག་བྱུང་ནས་རྣམ་པ་མཆོད་རྫས་ཡིན་པ་
ལ་ངོ་བོ་རང་གི་ལུས་ལོངས་སྤྱོད་དགེ་རྩ་དང་བཅས་པ་དེ་ཡང་རང་ཙམ་མིན་པ་སེམས་ཅན་ཐམས་
ཅད་ཀྱི་ཡིན་པར་བསམ་ལ་ལྷ་མོ་དེ་རྣམས་ཀྱིས་མཆོད་རྫ་ས་དེ་རྣམས་ཕུལ་ནས་བླ་མ་རྣམས་ཀྱིས་
བདག་གིར་བཞེས་ནས་ཐུགས་མཉེས་པོ་བྱུང་སོང་བསམ་དགོས། ཨོཾ་བཛྲ་པུཥྛ་ཨོཾ་ཨཱ་ཧཱུྃ་ཞེས་བརྗོད་
ནས་མཆོད་པའི་ལྷ་མོ་དཀར་མོ་མེ་ཏོག་ཐོགས་པ་ཞིག་བྱུང་ནས་ཕུལ་བར་བསམ། ཨོཾ་བཛྲ་པུབྦེ་
ཨཱ་ཧཱུྃ་ཞེས་པ་དེས་སྐུ་གསུམ་མཚོན། ་
དེ་ཡང་མེ་ཏོག་དེ་ཡེ་ཤེས་བཛྲ་སྟོང་པ་ཡིན་ལ་དེས་ན་གསལ་བ་མེ་ཏོག་གམ་ཡེ་ཤེས་སྣང་
བ་ཡིན་ལ་བཛྲ་སྟོང་པ་ཡིན་པས་དེས་ན་གསལ་སྟོང་ཟུང་འཇུག་གི་མེ་ཏོག་རེད་དེ་ཡང་སྐུ་གསུང་
ཐུགས་གསུམ་གྱི་ངོ་བོ་རེད།
དེ་བཞིན་དུ། ཨོཾ་བཛྲ་དྷུ་པེ་ཨོ་ཨཱ་ཨོཾ་ཧཱུྃ་ཞེས་བརྗོད་ནས་དུད་ཁའི་ཁ་དོག་གི་ལྷ་མོ་སྤོས་མ་
བྱུང་ནས་སྤོས་ཕུལ་བར་བསམ། ཨོཾ་བཛྲ་ཨཱ་ལོ་ཀེ་ཨོཾ་ཨཱ་ཧཱུྃ་ཞེས་བརྗོད་ནས་ལྷ་མོ་མར་མེ་མ་དམར་

སྐྱས་ཉི་མ་དང་ཟླ་བ་མར་མེ་ལ་སོགས་པ་སྣང་བྱེད་ཀྱི་དངོས་པོ་ཐོགས་ནས་དེ་དག་གི་སྤྱན་ལོ་
ཕུལ་བར་བསམ། ཨོཾ་བཛྲ་གནྡྷེ་ཨོཾ་ཨཱ་ཧཱུྃ་ཞེས་བརྗོད་ནས་དྲི་ཆབ་མ་ལྗང་ཁུ་དུང་ཆུ་ཐོགས་པས་ཀུ་
ཤའི་རྩེས་ཐུགས་ཀར་གཏོར་བར་བསམ། ཨོཾ་བཛྲ་ནེ་ཝི་དུ་ཨོ་ཨཱ་ཧཱུྃ་ཞེས་བརྗོད་ནས་རོ་མ་དམར་
མོ་ལྷ་དང་མིའི་ཞལ་ཟས་ཐོགས་པ་དག་གིས་རྩ་བརྒྱུད་ཀྱི་བླ་མའི་ལྗགས་ལ་ཕུལ་བར་བསམ། ཨོཾ་
བཛྲ་ཤཔྟ་ཨོཾ་ཨཱ་ཧཱུྃ་ཞེས་བརྗོད་ནས་སྒྲ་མ་སྔོན་མོ་ཁ་དོག་སྣ་ཚོགས་པ་ཞིག་བྱུང་ནས་རོལ་ཆའི་
མཆོད་པ་ཕུལ་བར་བསམ།
དེ་ལྟར་མཆོད་པ་ཕུལ་ཚར་བ་དང་མཆོད་པའི་ལྷ་མོ་དེ་རྣམས་ཐུགས་ཀར་ཐིམ་པར་བསམ།
ལྷ་མོ་དེ་རྣམས་སྐུ་གཅེར་བུ་རུས་པའི་རྒྱན་གྱིས་བརྒྱན་པ་དང་བདེ་མཆོག་གི་སྒྲུབ་ཐབས་ནང་ཞལ་
གཅིག་ཕྱག་བཞི་པར་བཤད་པ་ལ་འདིར་ཞལ་གཅིག་ཕྱག་གཉིས་བྱས་པས་འགྲིག །གསང་སྔགས་
པའི་ལུགས་ལ་མཆོད་ཡུལ་མཆོད་རྫས་མཆོད་མཁན་གསུམ་པོ་སངས་རྒྱས་ཀྱི་ཡེ་ཤེས་གཅིག་
རེད།ཕར་ཕྱིན་ཐེག་པས་དེ་སྟོང་ཉིད་ཡིན་ཞེས་བཤད་ལ་གསང་སྔགས་པས་དེ་གསུམ་ཡེ་ཤེས་སུ་
བཤད། འདོད་ཡོན་ལྔའི་མཆོད་པ་ཞེས་འདོད་པར་འོས་པའི་ཡིད་འོང་གི་དངོས་པོ་ཡིན་པས་བརྗོད་
པ་རེད། དེ་ཡང་རང་གི་སྙིང་ག་ནས་གཟུགས་མཆོག་དམན་ལས་གྲུབ་པའི་གཟུགས་རྡོ་རྗེ་མ་དཀར་
མོ་མེ་ལོང་ཐོགས་པ་ཞིག་བྱུང་ནས་སྤྱན་ལ་ཕུལ་ནས་སྤྱན་ལ་ཐིམ་སོང་བསམ། དེ་བཞིན་སྒྲ་རྡོ་རྗེ་
མ་སྔོན་མོ་པི་ཝང་ཐོགས་པ་མང་པོ་བྱུང་མཆོད་པ་ཕུལ་ནས་མཐར་སྙན་ལ་ཐིམ་སོང་བསམ། དེ་
བཞིན་དྲི་རྡོ་རྗེ་མ་སེར་མོ་དྲི་བཟང་གིས་གང་བ་ཐོགས་ནས་ཐུགས་ལ་དྲི་བཟང་གཏོར་ནས་མཐར་
ཐུགས་ཀར་ཐིམ་སོང་བསམ། །
དེ་བཞིན་རོ་རྡོ་རྗེ་དམར་མོ་ཞལ་ཟས་ཐོགས་པ་ཞིག་བྱུང་ནས་ལྗགས་ལ་ཕུལ་ནས་མཐར་
ལྷ་མོ་དེ་ཉིད་ལྗགས་ལ་ཐིམ་སོང་བསམ། དེ་ནས་རེག་བྱ་རྡོ་རྗེ་མ་ལྗང་གུ་ན་བཟའ་ཐོགས་པས་ལུས་
ལ་ཕུལ་ནས་མཐར་ལྷ་མོ་དེ་ཉིད་དཔྲལ་བར་ཐིམ་སོང་བསམ། དེ་བཞིན་དུ་བཀྲ་ཤིས་རྟགས་བརྒྱད་
དང་རྫས་བརྒྱད་དང་བ་དན་སོགས་ལྷ་རྫས་ལས་གྲུབ་པའི་མཆོད་པ་བསམ་གྱིས་མི་ཁྱབ་པ་དག་

གིས་མཆོད་ནས་མཐར་ལྷ་མོ་རྣམས་རང་ལ་ཐིམ་པར་བསམ། ལྷ་མོ་དེ་དག་ཞལ་གཅིག་ཕྱག་གཉིས་
པ་ཅན་དུ་བསམ། མཆོད་རྫས་ཀྱི་དངོས་པོ་འདི་རྣམས་རང་གི་ལུས་ཀྱི་ཕྱིར་ཡོད་པས་ན་ཕྱིའི་མཆོད་
པ་ཞེས་བྱ།།
མཆོད་པ་གཉིས་པ་ནང་གི་མཆོད་པ་ནི། རང་གི་སྙིང་ག་ནས་ལྷ་མོ་གུས་རྒྱན་ཅན་ལག་ན་
ཐོད་པ་ཐོགས་པ་མང་པོ་ཞིག་སྤྲུལ་ནས་དེ་དག་གིས་སངས་རྒྱས་ཀྱི་ཞིང་ནས་བདུད་རྩི་བསྣམས་ཏེ་
བླ་མ་ལ་ཕུལ་བས་བླ་མའི་ལྗགས་ལས་འོད་ཟེར་གྱི་སྦུ་གུ་བྱུང་ནས་བདུད་རྩི་བཞེས་པས་ཐུགས་
མཉེས་ཤིང་ཟག་མེད་ཀྱི་བདེ་བར་སྐྱེ་སོང་བསམ་དེ་ནས་ལྷ་མོ་དེ་རྣམས་རང་ལ་ཐིམ། །
མཆོད་པ་གསུམ་པ་གསང་བའི་མཆོད་པ་ནི་བུ་མོ་པདྨ་ཅན་དང་དུང་ཅན་མ་དང་གཞན་ཡང་
མའི་བུ་མོ་ལ་སོགས་པ་བསམ་གྱིས་མི་ཁྱབ་པ་དག་གིས་སྙན་པའི་གླུ་ལེན་བདེ་བའི་གར་སྒྱུར་ནས་
བླ་མ་རྣམས་ལ་མཆོད་པ་བྱེད་ཅིང་དེ་ནས་ལྷ་མོ་རྣམས་གཅིག་ལ་གཅིག་ཐིམ་ནས་གྲངས་བཞི་བཅུ་
ཙམ་དུ་གྱུར་ནས་མཐར་ལྷ་མོ་དེ་རྣམས་རྣལ་འབྱོར་མ་ཉིད་དུ་གྱུར། དེ་ནས་རྣལ་འབྱོར་མ་དེ་
རྣམས་རྩ་བརྒྱུད་ཀྱི་བླ་མ་རེ་རེར་ལ་འཁྱུད་ནས་སྙོམས་འཇུག་གི་བདེ་བ་ཆེན་པོས་རྩ་བརྒྱུད་ཀྱི་བླ་
མ་རྣམས་ཐུགས་མཉེས་སོང་བསམ། གསང་བའི་མཆོད་པ་ཞེས་པའི་དོན་ཡང་རྣལ་འབྱོར་བླ་མེད་
མ་ཡིན་པ་ཉན་ཐོས་དག་ལ་གསང་དགོས་པས་ཡིན། ་
་མཆོད་པ་བཞི་པ་དེ་ཁོ་ན་ཉིད་ཀྱི་མཆོད་པ་ནི་མཆོད་ཡུལ་མཆོད་རྫས་མཆོད་མཁན་གསུམ་པོ་མི་དམིགས་པར་སྤྲོས་བྲལ་གྱི་ངང་ལ་སེམས་འཛིན་མེད་དུ་མ་བཅོས་པ་འཇོག་དགོས། མཆོད་
་པ་བཞི་པོ་འདི་ལ་དབང་བཞིའི་མཆོད་པ་ཞེས་ཀྱང་བྱ།
ཀུ་སཱ་ལའི་ཚོགས་བསགས་ནི། རང་གི་རྣམ་ཤེས་དེ་ཉིད་ཕྱིར་ཕྱུང་ནས་ལུས་དེ་ཉིད་བདུད་
རྩིར་བསྒྱུར་ཏེ་ལྷ་ལ་འཕུལ་བ་རེད། དེའི་ཚུལ་ནི་རང་ཉིད་ཐ་མལ་པར་གསལ་བའི་སྙིང་ག་ནས་ངོ་
བོ་རང་གི་སེམས་ཡིན་པ་ལ་རྣམ་པ་རྣལ་འབྱོར་མ་མཐེབ་སོར་ཙམ་ཞིག་ལུས་ཀྱི་རྩ་དབུ་མ་དྲང་པོ་
ནས་ཚངས་བུག་བརྒྱུད་ཕྱིར་ཐོན་སོང་བསམ། དེ་ནས་རྣལ་འབྱོར་མ་དེས་མར་གཟིགས་པས་རང་

གི་ལུས་འཚོ་ཞིང་སྣུམ་པ་ཆེན་པོ་ཞིག་ཏུ་གཟིགས་ནས་འཁོར་བ་ཐོག་མ་མེད་པ་ནས་ད་ལྟའི་བར་
དུ་ལུས་དེ་ཉིད་ཆུད་ཟོས་སུ་སོང་པས་ད་ལན་གོ་ཆོད་པ་ཞིག་བྱེད་དགོས་བསམ་ནས་ཚོགས་
བསོགས་འདོད་ཀྱིས་གྲི་གུག་དེ་སྨིན་མཚམས་སུ་རེག་པ་ཙམ་གྱིས་ཐོད་པ་ལིང་གིས་བཀོག་ནས་
ཐོད་པའི་སྒྱེད་པུ་གསུམ་གྱི་སྟེང་དུ་བཞག་པས་དེ་ཉིད་ཇེ་ཆེར་ཇེ་ཆེར་སོང་ནས་ཡངས་ཤིང་རྒྱ་ཆེ་བ་
སྟོང་པ་གསུམ་གྱི་སྟོང་ཆེན་པོ་དང་མཉམ་པ་ཞིག་ཏུ་གྱུར། དེ་ནས་གྲི་གུག་གིས་རང་གི་རྐང་པ་གཡོན་
པ་དུམ་བུ་གསུམ་དུ་བཅད་ནས་ཐོད་པའི་ནང་དུ་བསྒྱུར། དེ་བཞིན་རྐང་པ་གཡས་པ་དང་དུ་གཟུགས་
པོའི་ཆ་ཤས་ཡོངས་རྫོགས་དུམ་བུ་གསུམ་གསུམ་དུ་བཅད་ནས་ཐོད་པའི་ནང་དུ་བསྐྱུར་བས་ཤའི་
རི་བོ་ཁྲག་གི་རྒྱ་མཚོ་རུས་པའི་གྲམ་ཁྲོད་ཆེན་པོ་ཞིག་ཏུ་གྱུར་སོང་བསམ། དེ་ནས་ཟག་བཅས་ཀྱི་
ལུས་མེད་པས་རང་སེམས་རྣལ་འབྱོར་མར་གསལ་བ་དེས་མཆོད་རྫས་དེ་ལ་དམིགས་ནས་ཨོ་
ཨཱཧཱུྃ་ཞེས་བརྗོད་པས་ཐོད་པའི་འོག་ཏུ་ཡོད་པའི་རླུང་གཡོས་དེའི་རྐྱེན་གྱིས་ཡེ་ཤེས་ཀྱི་མེ་འབར་
བས་ཐོད་པའི་ནང་གི་ཤ་ཁྲག་རྣམས་ཞུ་ཞིང་འཁོལ་བས་བདུད་རྩིའི་རྒྱ་མཚོར་གྱུར། བདུད་རྩི་དེ་
ཉིད་ཁ་དོག་དཀར་ལ་རེག་བྱ་བསིལ་བ་རོ་མངར་བ་ནུས་པ་ཕུན་སུམ་ཚོགས་པ་ཤི་ནས་ཞག་
བདུན་སོང་བའི་རོ་གསོ་ཐུབ་པ་དང་དྲན་པ་ཙམ་གྱིས་བདེ་བ་ཆེན་པོའི་ཡེ་ཤེས་སྐྱེད་ནུས་པ་ཞིག་ཏུ་
གྱུར་སོང་བསམ། རང་གི་སྙིང་ག་ནས་མཆོད་པའི་ལྷ་མོ་མང་པོ་བྱུང་ནས་ལག་པ་གཡས་པར་ཀ་པ་
ལ་ཆུང་བ་ཞིག་དང་ལག་པ་གཡོན་པར་ཀ་པ་ལ་ཆེ་བ་ཞིག་ཁྱེར་ནས་ཆུང་བས་བཅུས་ཆེ་བའི་ནང་
དུ་བླུགས་ཏེ་བླ་མར་ཕུལ་བས་བླ་མའི་ལྗགས་འོད་ཟེར་གྱི་སྦུ་གུ་བྱུང་ནས་ཐུགས་མཉེས་པོའི་སྒོ་
ནས་བཞེས་སོང་བསམ།
དྲིན་ཅན་རྩ་བའི་བླ་མའི་ཞལ་དུ་ཨོ་ཨཱ་ཧཱུྃ་ཞེས་བརྗོད་ཅིང་ལན་བདུན་འབུལ་བ་ནི་ཁ་སྦྱོར་
ཡན་ལག་བདུན་ལྡན་ཞེས་པ་སངས་རྒྱས་ཀྱི་ཡོན་ཏན་དེ་ཉིད་ཐོབ་པའི་བརྟེན་འབྲེལ་ཡིན་མཆོད་
པའི་ལྷ་མོ་གཅིག་ཙམ་བྱས་ན་འགྲིག་ཅེས་པའང་འདུག །རང་གིས་ཞེན་ཆགས་ཆེ་ས་ལུས་འདི་ཉིད་
ཡིན་པས་དེ་སྤོང་བའི་ཕྱིར་མཆོད་པ་ཕུལ་བ་རེད། དེ་ལྟར་བྱས་ན་རང་ལ་ན་ཚ་མི་འབྱུང་ཞིང་གདོན་

གྱིས་གནོད་པ་མི་འབྱུང་། འཆི་ཁར་སྡུག་བསྔལ་ཆེན་པོ་མྱོང་མི་དགོས་པ་སོགས་ཕན་ཡོན་ཆེན་པོ་
ཡོད། ཀུ་སཱ་ལི་ཞེས་དགེ་བ་ཅན་ལ་བྱ། འདིའི་ཚོགས་གསག་མཁན་དེ་ཡང་པཎྜི་ཏ་བཞིན་རང་
བཞིན་གྱི་མཁས་ཚུལ་ཡང་མ་བསྟན། རྣལ་འབྱོར་པ་བཞིན་དུ་རྟུལ་ཞུགས་ཅན་དུ་ཡང་མ་བསྟན།
ཆོས་པ་ཉམས་ཆུང་གི་ཚུལ་དུ་བསྟན་པ་ཞིག་ལ་གོ་དགོས། བརྒྱུད་པའི་བླ་མ་ལ་འབུལ་སྐབས་རྡོ་
རྗེ་འཆང་གི་ཞལ་དུ་ཨོཾ་ཨཱཧཱུཾ། རྣལ་འབྱོར་མའི་ཞལ་དུ་ཨོཾ་ཨཱཧཱུྃ་ལ་སོགས་པ་བླ་མ་རེ་རེའི་མཚན་
ནས་སྨོས་ཏེ་ཕུལ། ཡང་ན་བརྒྱུད་པའི་བླ་མ་རྣམས་ཀྱི་ཞལ་དུ་ཨོཾ་ཨཱཧཱུྃ་ཞེས་བརྗོད་ནས་ཕུལ། འདི་
ཚར་རེ་བརྗོད་པས་འགྲིག་ཅེས་པ་ཞིག་དང་ཡང་ཚར་གསུམ་རེ་བརྗོད་དགོས་ཞེས་པ་ཡང་འདུག །
དེ་སྐབས་མཆོད་པའི་ལྷ་མོ་མང་པོ་དག་སྤྲུལ་ནས་འབུལ་དགོས། དེ་ནས་བར་སྣང་དུ་བཞུགས་
པའི་བླ་མ་ཡི་དམ་སངས་རྒྱས་བྱང་སེམས་ཆོས་སྐྱོང་སོགས་ལ་ཕུལ། ཡང་རིགས་དྲུག་གི་སེམས་
ཅན་བར་དོ་དང་གནོད་བྱེད་གདོན་བགེགས་ལ་སོགས་པར་སྦྱིན། བདུད་རྩི་དེ་ལ་མཐོང་ཐོས་རེག་
མྱོང་ཙམ་གྱིས་སྒྲིབ་གཉིས་དག་ཚོགས་གཉིས་རྫོགས་ནས་སེམས་ཅན་ཐམས་ཅད་སེམས་རྟོག་
མེད་ཆོས་སྐུར་ཆགས། ལུས་ཟག་མེད་རྡོ་རྗེ་རྣལ་འབྱོར་མར་ཆགས།
འདིར་དམིགས་བསལ་གྱི་དམིགས་པ་རང་ཉིད་ཀྱིས་ཚེ་སྔ་མ་གཞན་ལ་གནོད་པ་བྱས་པའི་
ལས་དགེ་སྡིག་དེ་ཉིད་བླ་མར་ཕྱག་འཚལ་བ་དང་མཆོད་པ་འབུལ་བ་སོགས་སུ་བསྒྱུར་དགོས།
འཁྲིད་ཞུ་སྐབས་དང་མཚམས་སྡོད་སྐབས་ཡིན་ན་མཎྜལ་འབུལ་དགོས། འཁོར་བ་སྤང་བར་ལས་
སྦྱང་དགོས་ལ། སངས་རྒྱས་ཐོབ་པར་ཚོགས་བསག་དགོས་དེ་གཉིས་ཆར་ལ་འདི་བྱ་སྟེ་ལས་གསག་
བྱེད་ཀྱི་རྟེན་ལུས་དེ་ཉིད་རྣལ་འབྱོར་མར་བསྒྱུར་ཡུལ་མཆོག་དམན་ཐམས་ཅད་ཀྱང་རྣལ་འབྱོར་
མར་བསྒྱུར། །
དེ་ནས་དབང་ལེན་པ་ནི། རྩ་བའི་བླ་མ་ལ་དམིགས་ནས་དུས་གསུམ་གྱི་སངས་རྒྱས་ཐམས་
ཅད་ཀྱི་ངོ་བོ་དཔལ་ལྡན་བླ་མ་དམ་པས་བདག་ལ་དབང་བཞི་རྫོགས་པར་གནང་རོགས་ཞེས་
གསོལ་བ་བཏབ།གསོལ་བ་འདེབས་པའི་དོན་ཞུ་བ་ཕུལ་བ་ལ་ཟེར། དཔལ་ལྡན་ཞེས་པ་ནི་ཡེ་

ཤེས་དང་ལྡན་པའམ་ཡང་ན་དོན་གཉིས་རྫོགས་པའམ་ཚོགས་གཉིས་རྫོགས་པ་སོགས་སྦྱར་ན་
འགྲིག །གུ་རུ་ཞེས་པ་ནི་ལྕི་བར་ཟེར། བླ་མ་དམ་པ་ནི་གསང་སྔགས་ཀྱི་སྐད་དོད་ཡིན་ལ་དེ་ཡང་
གསོལ་བ་ཕུར་ཚུགས་སུ་བཏབ་ན་ཚེ་འདིའམ་བར་དོ་ལ་མཆོག་གི་དངོས་གྲུབ་སྦྱིན་ནུས་པ་ཞིག་
ལ་ཟེར། །
ད་ལྟར་དབང་བཞི་རྫོགས་པར་གནང་རོགས་ཞེས་ལན་གསུམ་གསོལ་བ་བཏབ་པས་རྩ་
བའི་བླ་མས་དབང་བསྐུར་དང་མི་བསྐུར་ཞེས་བརྒྱུད་པའི་བླ་མ་ལ་རྣམས་ལ་གནང་བ་ཞུ་བའི་ཚུལ་
སྤྱན་གཉིས་འཁོར་རོ་རོ་གཟིགས་པས་བརྒྱུད་པའི་བླ་མ་རྣམས་ཀྱིས་གནང་བ་གནང་བའི་ཚུལ་
དུ་སྤྱན་གཉིས་འཁོར་རོ་རོ་གཟིགས།
དེ་ནས་བླ་མའི་དཔྲལ་བའི་ཨོཾ་ལས་འོད་ཟེར་དཀར་པོ་འཕྲོས་དེ་རང་གི་དཔྲལ་བར་ཕོག །
ཨོ་དེ་ཉིད་ནི་དུས་གསུམ་གྱི་སངས་རྒྱས་ཐམས་ཅད་ཀྱི་སྐུ་ཡིན་པས་འོད་ཟེར་གྱི་ཆ་ཤས་རེ་རེ་ལ་
སྐུའི་བྱིན་རླབས་ཡོད་བསམ་དགོས། རང་གི་ལུས་གང་བུམ་པའི་དབང་ཐོབ། སྤྱིར་དབང་གི་དོན་
མང་པོ་ཞིག་ཡོད་ཀྱང་དབང་ཆ་ཐོབ་པ་ཞིག་ལ་ཟེར། དྲི་མ་འཁྲུད་པ་དང་དེ་བཞིན་དུ་ས་བོན་བཞག་
པ་ལ་ཡང་ཟེར་དཔེར་ན་སྐུ་བཞིའི་ས་བོན་བཞག་པ་བཞིན་ཡིན། དེ་ཡང་གསང་སྔགས་ཉམས་ལེན་
བྱེད་ཆོག་པའི་དབང་ཆ་ཐོབ་པ་ཞིག་ལ་ཟེར། སྤྱིར་གསང་སྔགས་ཉམས་ལེན་བྱེད་པ་ལ་དབང་དགོས།
དེ་ཡང་བྱ་རྒྱུད་ལ་བྱང་ཆུབ་ཀྱི་སེམས་བསྐྱེད་དགོས་ལ་དབང་མེད་ནའང་འགྲིག་མཁན་ཞིག་དང་
སེམས་བསྐྱེད་དང་དབང་གཉིས་ཆར་དགོས་པ་ཞིག་དང་དེ་གཉིས་གང་ཡང་མི་དགོས་པའི་ཉམས་
ལེན་ཞིག་བཅས་གསུམ་ཡོད། ་
དེ་མིན་གནས་སྐབས་ཐམས་ཅད་ལ་དབང་ཆེན་ཞིག་སྔོན་དུ་མ་འགྲོ་ན་བྱིན་བརླབས་དང་
ཁྲིད་ཡང་ཞུ་མི་ཆོག །དབང་མེད་པར་ལྷ་སྒྲུབ་ན་དངོས་གྲུབ་ཕྲན་ཚེགས་རེ་འབྱུང་སྲིད་ཀྱང་བླ་སློབ་
གཉིས་ཀ་དམྱལ་བར་འགྲོ་བ་བཤད། དབང་དང་ལམ་གཉིས་ཐ་དད་པ་འདོད་མཁན་ཡོད་ཀྱང་ས་
སྐྱ་པས་དབང་དེ་ལམ་དུ་བྱས་པས་དེ་གཉིས་ཐ་དད་པར་མི་འདོད། དབང་ལས་ལོགས་སུ་གྱུར་པ་

ལམ་ཞེས་པ་མེད། བྱས་ཙང་དབང་རང་ཞུས་པ་ཙམ་གྱི་འཚང་རྒྱ་མི་ཐུབ། རྒྱལ་པོ་ཨིནྡྲ་བྷོ་དྷི་བཞིན་
དུ་དབང་དུས་སུ་གྲོལ་བ་ཞིག་དགོས་ལ་དེ་ལྟར་མ་བྱུང་ན་ལམ་ཉམས་སུ་བླངས་ནས་གྲོལ་བར་བྱ་
དགོས། དེ་ཡང་དབང་གི་དོན་དེ་ཉིད་ཉམས་སུ་ལེན་པ་ལས་ལོགས་སུ་བསྒྲུབ་པར་བྱ་བ་གང་ཡང་
མེད། དབང་ཐོབ་མ་ཐོབ་ཀྱི་ཐ་སྙད་ཀྱང་དབང་གི་སྐབས་མཆོག་གི་དངོས་གྲུབ་སངས་རྒྱས་དང་
བྱང་ཆུབ་སེམས་དཔའི་ཡེ་ཤེས་ཐོབ་དགོས་ལ་དེ་ལྟར་མ་བྱུང་ནའང་མཚོན་བྱེད་དཔེའི་ཡེ་ཤེས་ལྟ་
བུ་ཉམས་སུ་མྱོང་བ་ཞིག་དང་མཐའ་མ་སྦྱང་གཞི་སྦྱོང་བྱེད་ངེས་པར་ཤེས་པ་ཞིག་དགོས། བྱས་
ཙང་དབང་གྲལ་དུ་བསྡད་པ་ཙམ་གྱིས་དབང་ཐོབ་པའི་ངེས་པ་མེད། དབང་བཞི་གནང་དགོས་པའི་
རྒྱུ་མཚན་ནི་སྦྱོང་གཞི་བཞི་ལམ་བཞི་འབྲས་བུ་བཞིཔས་ནའོ། །བུམ་པའི་དབང་ཞེས་བརྗོད་
པའི་རྒྱུ་མཚན་ཡང་གནས་སྐབས་ཐམས་ཅད་དུ་བུམ་ཆུས་བསྐུར་བའི་རྒྱུ་མཚན་གྱིས་རེད། སྒྲིབ་པ་
བཞིའི་ནང་ནས་ལུས་ཀྱིས་སྲོག་གཅོད་པ་སོགས་སྦྱོང་ལ་ལམ་བསྐྱེད་རིམ་བསྒོམ་པ་ལ་དབང་
འབྲས་བུ་སྤྲུལ་སྐུའི་ས་བོན་རྒྱུད་ལ་བཞག །སངས་རྒྱས་ཐམས་ཅད་ཀྱི་སྐུའི་བྱིན་བརླབས་ཞུགས། །
དེའི་ངང་ལྟ་བ་བསྒོམ་སེམས་འཛིན་མེད་དུ་བཞག །བསྐྱེད་རིམ་ཞེས་པ་དེ་ནི་ལྷ་སྒོམ་པ་ལ་ཟེར་ལ། རྫོགས་རིམ་ཞེས་པ་ནི་རླུང་དང་གཏུམ་མོ་སྒོམ་པ་ཟེར། འོན་ཀྱང་ལྷ་བསྒོམ་པ་ཙམ་ལ་ནི་བསྐྱེད་རིམ་
ཞེས་མི་བྱ་སྟེ་ལྷ་བསྒོམ་པ་ཙམ་ནི་རྒྱུད་སྡེ་འོག་མ་གསུམ་ལའང་ཡོད། །
་ཐོདེས་ན་བསྐྱེད་རིམ་ཞེས་པ་ནི་སྦྱང་གཞི་སྦྱོང་བྱེད་སྦྱངས་འབྲས་སྦྱར་བ་ཞིག་དགོས། ལོངས་
སྐུ་ནི་འོག་མིན་གྱི་གནས་གཅིག་པུར་བཞུགས་སློབ་མ་ཡང་བྱང་ཆུབ་སེམས་དཔའ་ཁོ་ན་ཡིན།
ཆོས་སྐུ་ཞེས་པ་སངས་རྒྱས་ཀྱི་ཐུགས་ཡིན་ལ་ངོ་བོ་ཉིད་སྐུ་ནི་སྐུ་དེ་གསུམ་དབྱེར་མེད་པ་ལ་ཟེར།
ཐེག་དམན་གྱིས་སྐུ་གཉིས་སུ་འདོད་ལ་དེ་ཡང་ཆོས་སྐུ་དང་སྤྲུལ་སྐུ་གཉིས་ཁས་ལེན། ཐེག་ཆེན་
གྱིས་སྐུ་གསུམ་དུ་འདོད་ལ་དེ་ནི་ཆོས་སྐུ་དང་། ལོངས་སྐུ་དང་། སྤྲུལ་སྐུ་རྣམས་རེད། རྡོ་རྗེ་ཐེག་
པས་དེའི་སྟེང་དུ་ངོ་བོ་ཉིད་སྐུ་བསྣན་ནས་སྐུ་བཞི་རུ་འདོད། མགྲིན་པའི་ཨཱལས་འོད་དམར་པོ་འཕྲོས་རང་གི་མགྲིན་པ་ལ་ཕོག་ལུས་ཐམས་ཅད་འོད་དམར་པོས་ཁྱབ། དབང་གཉིས་པ་གསང་བའི་དབང་

ཐོབ། གསང་བའི་དབང་ཞེས་པ་ནི་བླ་མ་ཡབ་ཡུམ་གྱི་ཁམས་དཀར་དམར་གཉིས་ཀྱི་དབང་ཡིན་
ཕྱིར་གསང་དགོས་པས་ན་དེ་ལྟར་བྱ། རྫུན་བཤད་པ་ལ་སོགས་པ་ངག་གི་དྲི་མ་སྡིག་པ་དག །
ལམ་ཙཎྜ་ལི་སྒོམ་པ་ལ་དབང་། ལམ་ཙཎྜ་ལཱི་ནི་རྫོགས་རིམ་ཡིན་ལ་དེ་ཡང་ཙཎྜ་ལཱིའི་དོན་གཏུམ་
པོའམ་ཡང་ན་སྲོག་གཅོད་བྱེད་ལ་ཟེར་འདིར་ཡང་རྣམ་རྟོག་གཅོད་པས་དེ་ལྟར་བཏགས། དེས་
ལོངས་སྐུ་ཐོབ་པའི་ས་བོན་རྒྱུད་ལ་བཞག །གསུང་གི་བྱིན་བརླབས་ཞུགས། ་
སྙིང་གའི་ཧཱུྃ་ལས་འོད་སྔོན་པོ་འཕྲོས་རང་གི་སྙིང་གར་ཕོག་ལུས་ཐམས་ཅད་འོད་སྔོན་པོས་
ཁྱབ་ཤེས་རབ་ཡེ་ཤེས་ཀྱི་དབང་ཐོབ། འདིར་ཤེས་རབ་ཞེས་པ་ནི་རིག་མ་ཡིན་ལ་ཡེ་ཤེས་དེ་ཉིད་
རིག་མ་ཉིད་ལ་བརྟེན་ནས་བསྐྱེད་དགོས་པས་དེ་ལྟར་བྱ། བརྣབ་སེམས་ལ་སོགས་པ་ཡིད་ཀྱི་དྲི་མ་
དག །ལམ་རྫོགས་རིམ་ཕོ་ཉའི་ལམ་བསྒོམ་པ་ལ་དབང་། ཕོ་ཉའི་ལམ་ཞེས་པ་ནི་རིག་མ་ལ་བརྟེན་
ནས་ཡེ་ཤེས་མྱུར་དུ་སྐྱེ་བས་ན་དེ་ལྟར་བྱ། འདོད་ཡོན་ཆགས་པ་དང་ཡེ་ཤེས་ཡང་དགོས་མཁན་
ཞིག་གིས་ཕོ་ཉའི་ལམ་འདི་སྒོམ་དགོས།
དེ་ཡང་འདོད་ཡོན་དང་རིག་མ་གཉིས་ཀ་ཐབས་ཀྱིས་ཟིན་མ་ཟིན་ཙམ་གྱི་ཁྱད་པར་གྱིས་
འཁོར་བ་དང་ཐར་པའི་རྒྱུ་བྱེད་པར་ཁྱད་མེད། དེས་འབྲས་བུ་ཆོས་སྐུ་ཐོབ་རུང་བྱས། ཐུགས་ཀྱི་
བྱིན་རླབས་ཞུགས། དེའི་ངང་ལ་བློ་བཞག་ཞེས་པ་ནི་འཁོར་འདས་དབྱེར་མེད་ཀྱི་ངང་དུ་སེམས་
བཞག་ཞེས་པའི་དོན་རེད། དེ་ནས་བླ་མའི་གནས་གསུམ་ལས་འོད་ཟེར་དཀར་དམར་སྔོན་པོ་གསུམ་
བྱུང་རང་གི་གནས་གསུམ་དུ་ཐོག་ལུས་ཐམས་ཅད་འོད་ཀྱིས་གང་དབང་བཞི་པ་ཐོབ།
དེ་ཡང་དབང་བཞི་པ་ཞེས་པ་ནི་གྲངས་ཀྱི་སྒོ་ནས་བཞི་པ་ཡིན་པས་ན་དེ་ལྟར་བརྗོད། སྒྲིབ་
པ་གསུམ་གྱི་བག་ཆགས་དག་ལམ་ཕྱག་རྒྱ་ཆེན་པོ་སྒོམ་པ་ལ་དབང་། ཕྱག་རྒྱ་ཆེན་པོ་ནི་གསང་
སྔགས་བླ་མེད་ཀྱི་དབང་དང་རིམ་པ་གཉིས་ལས་བྱུང་བའི་བདེ་སྟོང་གི་ཡེ་ཤེས་ཁྱད་པར་ཅན་ལ་
ཟེར། བཀའ་བརྒྱུད་པས་དབུ་མའི་ལྟ་བ་སྒོམ་པ་དེ་ཉིད་ལ་ཕྱག་རྒྱ་ཆེན་པོ་ཞེས་འདོགས། ངོ་བོ་
ཉིད་སྐུ་ཐོབ་རུང་བྱས། སྐུ་གསུམ་གྱི་བྱིན་རླབས་ཞུགས་པར་བསམ་ལ་ལྟ་བའི་ངང་ལ་བློ་བཞག །ཁ་

སྦྱོར་དང་བདེ་ཆེན་ཐེག་པ་ཆེན་པོའི་ཆོས་ལ་ལོངས་སྤྱོད་པ་གསུམ་པོ་དེ་ལོངས་སྤྱོད་རྫོགས་པའི་
སྐུའི་ཡོན་ཏན་ཡིན། ཆོས་སྐུའི་ཡོན་ཏན་རང་བཞིན་མེད་པ་དང་སྙིང་རྗེས་གང་བ་ཡིན། འགོག་པ་
མེད་པའམ་རྒྱུན་མི་ཆད་པ་སྤྲུལ་སྐུའི་ཡོན་ཏན་ཡིན། དུས་གསུམ་སངས་རྒྱས་ཐམས་ཅད་ཀྱི་ངོ་བོ་
དཔལ་ལྡན་བླ་མ་དམ་པས། ཞེས་སྒྲུབ་ཐབས་བཞིན་འདོན། དེ་ནས་དབུའི་གཙུག་ཏོར་ནས་མར་
དང་གདན་སེང་ཁྲི་ནས་ཡར་འོད་དུ་ཞུ་ནས་འོད་དམར་སེར་གྱི་རིལ་བུ་ཞིག་ཏུ་གྱུར། རྣམ་བཤད་
གཅིག་གི་ནང་མཐེབ་སོར་ཙམ་ཞིག་ཅེས་པའང་འདུག །བདེ་བའི་ངང་འོད་དམར་སེར་དེ་སྤྱི་གཙུག་
ནས་སྙིང་གའི་པཾ་ཡིག་ལ་ཐིམ། དེ་ནས་བཾ་ཡིག་དེ་ཉིད་ཇེ་ཆེར་ཆགས་ནས་དངོས་པོ་ཐམས་ཅད་པཾ་
ཡིག་དེར་ཐིམ། མཐར་བཻ་ཡིག་དེ་ཉིད་ཀྱང་ནམ་མཁར་ཡལ་སོང་བསམ། དེ་སྐབས་བླ་མའི་ཐུགས་
དང་རང་སེམས་དབྱེར་མེད་དུ་འདྲེས་སོང་བསམ། སེམས་ཀྱི་གཤིས་སྤྲོས་བྲལ་ཡིན་པས་དེར་གདངས་
མ་འགག་པར་མོས་གུས་ཀྱི་ངང་དུ་བཞག །སྒྲུབ་ཐབས་གཞན་དག་ཏུ་ཡེ་ཤེས་ཚོགས་གསོག་གི་ཚབ་
ཏུ་ཡིན། ཉོན་མོངས་པ་ལྔ་པོ་དེ་ཉིད་ཀྱང་སངས་རྒྱས་ཀྱི་ཡེ་ཤེས་ཡིན་བསམ་སྒོམ་དགོས། དྲུག་པ་
བདག་ལྷར་བསྐྱེད་པའི་རྣལ་འབྱོར་ནི། ཕར་ཕྱིན་ཐེག་པར་ཚོགས་གཉིས་རྫོགས་ཟིན་པའི་རྗེས་སུ་འོག་མིན་
དུ་སངས་རྒྱས་ཞེས་པ་དེའི་དོད་འདིར་ཚོགས་གཉིས་རྫོགས་པའི་རྗེས་སུ་ལྷ་དང་གཞལ་མེད་ཁང་
སྒོམ། དེ་ཡང་རང་ཉིད་ཐ་མལ་པར་གསལ་བའི་ངང་སྙིང་གར་ཨེ་ཨེ་ཡོད་པར་བསམ་དེ་འགྱུར་ནས་
ཆོས་འབྱུང་ཉིས་བརྩེགས་ཤིག་ཏུ་འགྱུར་ཆོས་འབྱུང་ཕྱི་མ་དེས་སྣོད་ཀྱི་འཇིག་རྟེན་སྦྱོང་ལ་ཆོས་
འབྱུང་ནང་མས་བཅུད་ཀྱི་སེམས་ཅན་གྱི་སྐྱེ་བ་སྦྱོང་། ཆོས་འབྱུང་གཉིས་བརྩེགས་ཡིན་ན་ཡང་བར་
སྟོང་མི་མཉམ་པ་མེད་པ་ཞིག་བསམ། ཆོས་འབྱུང་གི་ལྟེ་བའི་དབུས་སུ་ཨཱཡིག་འགྱུར་ནས་ཟླ་བ་
དཀར་པོ་ཞིག་ཏུ་གྱུར། གཏི་མུག་དང་ཕའི་ཁུ་བ་གཉིས་ཟླ་བ་ཡིན་པར་བསམ་དེ་ཡང་མེ་ལོང་ལྟ་
བུའི་ཡེ་ཤེས་ཡིན་པར་བསམ། དེའི་ལྟེ་བར་དམར་ལ་དཀར་མདངས་ཡོད་པ་དེ་ནི་ཉོན་མོངས་པ་
ང་རྒྱལ་དང་སེར་སྣ་དང་དེ་བཞིན་མའི་ཁམས་དམར་པོ་ཡིན་དེ་ཡང་འབྲས་དུས་ཀྱི་མཉམ་པ་ཉིད་
ཀྱི་ཡེ་ཤེས་ཡིན་པར་བསམ་དགོས། ཟླ་བའི་ལྟེ་བར་དམར་མདངས་ཀྱི་སྟེང་དུ་པཾ་ཡིག་དམར་པོ་

ལ་ༀ་གསུམ་མའི་སྔགས་ཀྱི་འཕྲེང་བས་གཡོན་དུ་བསྐོར་བ་བྱས་པ་ཞིག་བསམ། འདོད་ཆགས་དང་
བར་དོའི་རྣམ་ཤེས་གཉིས་པོ་ཡིག་དང་སྔགས་འཕྲེང་གཉིས་ཡིན་བསམ་དེ་ཡང་སོར་རྟོགས་ཀྱི་ཡེ་
ཤེས་ཡིན་པར་བསམ་དགོས། །
དེ་ལས་འོད་ཟེར་དམར་པོ་འཕྲོས་ལུས་ཀྱི་ནང་གང་ལུས་ངག་ཡིད་གསུམ་གྱི་དྲི་མ་དག་
་ལུས་འོད་དམར་པོའི་གོང་བུ་ཞིག་ཏུ་གྱུར། ཁམས་དཀར་དམར་བར་སྲིད་ཕྲག་དོག་བཅས་ལུགས་
འོད་དམར་པོའི་གོང་བུ་དེ་ཡིན་པ་བསམ་དེ་ཡང་འབྲས་དུས་ཀྱི་བྱ་གྲུབ་ཡེ་ཤེས་ཡིན་པར་བསམ།
གཞི་དུས་ཀྱི་ཞེ་སྡང་དང་ལུས་རྫོགས་པ་གཉིས་འོད་ཀྱི་གོང་བུར་གྱུར་ནས་རྣལ་འབྱོར་མར་ཆགས་
པ་དེ་ཡིན་ལ། གཞིའི་མངོན་བྱང་ལྔ་ལམ་གྱི་མངོན་བྱང་ལྔ་འབྲས་བུའི་མངོན་བྱང་ལྔ་བཅས་ཡོད་
པ་ལས་གཞིའི་མངོན་བྱང་ནི་སྐྱེ་གནས་བཞི་ཡོད་པས་མངལ་གྱི་སྐྱེ་གནས་ཕ་མ་གཉིས་ཀྱི་སྦྱོར་བ་
བྱེད་སྐབས་ཁམས་དཀར་པོ་ཐོན་དེ་ནས་དམར་པོ་ཐོན་དེ་གཉིས་དབར་བར་དོའི་རྣམ་ཤེས་ཐོན་
དེ་གསུམ་རོ་གཅིག་ཏུ་འདྲེས་པ་བཞི་པོ་དེ་ཉིད་ལས་ལུས་རྫོགས་པ་ནི་གཞིའི་མངོན་བྱང་ལྔ། འདིར་
ལམ་གྱི་མངོན་བྱང་ཆད་པ་འདྲ། སངས་རྒྱས་སྐབས་མངོན་བྱང་ལྔའི་སྒོ་ནས་འཚང་རྒྱ། ཡེ་ཤེས་ལྔ་དང་
རིགས་ལྔ་འབྲས་ཀྱི་མངོན་བྱང་ལྔ་རེད། འདོན་ཆ་ནང་ལ་མེད། ཆོས་འབྱུང་ཉིས་བརྩེགས་ཀྱི་
དབུས་སུ་པདྨ་དེའི་སྟེང་ལ་ཉི་མའི་གདན། སྒྲུབ་ཐབས་ཁ་ཤས་ནང་ཆོ་འབྱུང་གི་རྒྱབ་ལོགས་ལ་
དུར་ཁྲོད་དེའི་ཕྱི་རོལ་དུ་སྲུང་འཁོར་བསྒོམ་པའང་ཡོད་དེ་ལྟར་མ་བྱས་ནའང་འགྲིག །པདྨས་སྙིང་
རྗེ་དང་ཉི་མས་ཤེས་རབ་མཚོན་ལ་ཞབས་གཡས་བརྐྱངས་པ་དེས་སྙིང་རྗེ་མཚོན། ཐེག་ཆེན་ལ་
ཐབས་ཤེས་གཉིས་ཡོད་པས་ཐབས་ཀྱི་སྒོ་ནས་ཞི་བ་སྤོང་ཤེས་རབ་ཀྱི་སྒོ་ནས་སྲིད་པ་སྤོང་བ་
ཡིན། དུས་མཚན་མ་དམར་མོས་ཐེག་དམན་གྱི་ཞི་བ་མཚོན་དེའི་སྟེང་ནས་མནན་པ་དེས་སྙིང་རྗེའི་
དབང་གི་ཞི་བ་སྤོར་བ་མཚོན། དེའི་ནུ་མའི་སྟེང་དུ་མནན་པ་ནི་ནུ་མ་འདོད་ཆགས་ཀྱི་གནས་ཡིན་
པས་ཡིན། ཞབས་གཡས་པས་ཤེས་རབ་མཚོན་ལ་ཅུང་ཟད་བསྐུམས་པ་དེས་ཤེས་རབ་རང་རྒྱུད་
ལ་ཡོད་པ་མཚོན། འཇིགས་བྱེད་མནན་པས་འཁོར་བ་སྤོང་བ་མཚོན། འཇིགས་བྱེད་ནག་པོའི་

མགོ་བོས་གཏི་མུག་མཚོན་ལ་དཔྲལ་བ་ང་རྒྱལ་གྱི་གནས་ཡིན་པས་དེ་རྒྱབ་ཏུ་བལྟབས་ནས་སྙིང་
གར་མནན། སྙིང་གས་ཞེ་སྡང་མཚོན། དུས་མཚན་མ་ཞལ་གཅིག་ཕྱག་གཉིས་གྲི་ཐོད་འཛིན་པ་
དང་འཇིགས་བྱེད་ཞལ་གཅིག་ཕྱག་བཞི་ནང་མ་གཉིས་གྲི་གུག་དང་ཐོད་པ་ཕྱི་མ་གཉིས་ཀྱིས་ཌ་
མ་རུ་དང་མདུང་རྩེ་གསུམ་འཛིན་པ་དེ་ཡང་རོ་མ་ཡིན་པ་གསོན་པོ་ང་རྒྱལ་དང་བྲལ་བ་ཡིན།
ཞབས་མནན་གྱི་ལྷ་གཉིས་གཅེར་བུ་རྐྱེན་མེད་དུ་སྒོམ་ན་དཔལ་འབྱོར་ལ་གནོད་པས་དར་དང་
རིན་པོ་ཆེས་བརྒྱན་པ་ཞིག་ཏུ་སྒོམ། རྣལ་འབྱོར་མ་སྐུ་མདོག་དམར་པོ་བསྐལ་པའི་མེ་ལྟར་གཟི་
བརྗིད་ཆེ་བ་ཞལ་གཅིག་ཕྱག་གཉིས་ཅན་དུ་སྒོམ་སྐུ་མདོག་དམར་པོས་སྙིང་རྗེའི་རང་བཞིན་དུ་
མཚོན། ཞལ་གཅིག་པས་ཆོས་ཀྱི་གནས་ལུགས་གཅིག་གམ་ཆོས་ཐམས་ཅད་ཡེ་ཤེས་གཅིག་གི་
རང་བཞིན་དུ་མཚོན། ཕྱག་གཉིས་ཀྱིས་བདེན་གཉིས་ཀྱི་དོན་རྟོགས་པར་མཚོན། བསྐྱེད་རིམ་
སྒོམ་པའི་སྐབས་ལ་སྦྱང་གཞི་སྦྱོང་བྱེད་ཤེས་པ་བྱ་རྒྱུ་དེ་གལ་ཆེན་པོ་རེད། དེ་བཞིན་དུ་མཚོན་བྱ་
དང་མཚོན་བྱེད་ཀྱང་ཤེས་དགོས། སྤྱན་གསུམ་གྱིས་དུས་གསུམ་གྱི་ཆོས་ཤེས་པར་མཚོན་ལ། གྲི་
གུག་རྡོ་རྗེ་རྩེ་ལྔ་པའི་ཡུ་བ་བྱས་པ་ཐུར་དུ་བརྐྱངས་པ་དང་། རིང་ཐུང་སོར་མོ་བཅུ་གཅིག་བྱས་ན་
འགྲིག །རི་མོ་འབྲི་སྐབས་གྲི་གུག་དེ་སྔོན་པོ་བྲིས་ན་ཡང་ཟངས་ཡིན་པས་ཟངས་མདོག་ཡིན། གྲི་
གུག་དེས་རང་རྒྱུད་ཀྱི་ཉོན་མོངས་བཅད་ཚར་བ་དང་གཞན་རྒྱུད་ཀྱི་ཉོན་མོངས་གཅོད་བཞིན་ཡོད་
པ་མཚོན། ན་རོའི་ལུགས་ལ་རྡོ་རྗེ་བསྣམས་པ་དང་མེ་ལུགས་ལ་༽གྲི་གུག་བསྣམས་པ་སོགས་
བྱས་ན་འགྲིག །གཡོན་པ་ཁྲག་གིས་གང་བ་སྟེང་ཕྱོགས་སུ་བཟུང་བ་དེས་མཁའ་སྤྱོད་ཀྱི་དངོས་གྲུབ་
མཚོན་བྱེད་རེད། ཀ་པ་ལ་དེ་ཉིད་ཕྲན་བུའི་ཡོ་བར་བཟུང་ལ་དེ་ནས་ཁྲག་འཛག་པ་གསོལ་བ། དེས་
སྲིད་པའི་བདེ་བ་དཔེར་མི་འོས་པའི་བདེ་ཆེན་མྱོང་བཞིན་ཡོད་པ་མཚོན། ཞལ་གཡོན་ཕྱོགས་སུ་
ཕྲན་བུའི་ཡོ་བ་དེས་ཆོས་ཀྱི་གནས་ལུགས་སྟོང་པ་ཉིད་རྟོགས་པ་མཚོན། ཁ་ཊཾ་ག་ཞིག་ཕྲག་པ་གཡོན་
པར་བསྣམས། སྒྲུབ་ཐབས་གཅིག་ཏུ་གྲུ་མོའི་ཁ་ཐུག་ཏུ་སློང་བ་ཞེས་པའང་འདུག །སྐབས་འགར་
ནམ་མཁའི་དབྱུག་པའང་བརྗོད། སྤྱིར་ཁ་ཊཾ་གའི་བཤད་པ་མང་པོ་འདུག །འདིའི་ཁ་ཊཾ་གའི་བཤད་

པ་ནི། ཁ་ཊཾ་གའི་རྩ་བ་རྡོ་རྗེ་སྔོན་པོ་རྩེ་ལྔ་པ་ཕྱེད་པ་ཞིག་ཡོད་པ་དེས་གཞི་འགྲོ་བ་ལྔ་མཚོན། ཡུ་
བའི་ངོས་བརྒྱད་ཀྱིས་འཕགས་ལམ་ཡན་ལག་བརྒྱད་མཚོན། རྩེ་ལ་རྡོ་རྗེ་རྒྱ་གྲམ་ཡོད་པ་དེ་ལས་
ཌ་མ་རུ་དང་དྲིལ་བུ་སོགས་བཏགས་པ། རྡོ་རྗེ་རྒྱ་གྲམ་སྒང་ལ་བུམ་པ་སེར་པོ་བདུད་རྩིས་གང་བ་
ཞིག་དང་དེའི་སྒང་ལ་ཐོད་པ་སྐམ་པོ་གསུམ་ཡོད་པ་དེའི་སྒང་ལ་རྡོ་རྗེ་རྩེ་ལྔ་པ་ཆ་ཚང་ཞིག་ཡོད།
སྣ་ཚོགས་རྡོ་རྗེས་སྤྲུལ་སྐུ་མཚོན། བུམ་པས་ལོངས་སྐུ་མཚོན། མི་མགོ་གསུམ་གྱིས་རྣམ་ཐར་སྒོ་
གསུམ་མཚོན། རྡོ་རྗེས་ཡེ་ཤེས་ལྔ་མཚོན། ཆ་ཚང་བས་འཁོར་ལོ་བདེ་མཆོག་ལྷ་དྲུག་ཅུ་རེ་གཉིས་
ཀྱི་དཀྱིལ་འཁོར་ཐོག་བརྩེགས་ལྔ་སོགས་རྟེན་དང་བརྟེན་པར་བཅས་པ་མཚོན། མདོ་ཧྲིལ་གྱིས་
དྲིལ་ན་ཁ་ཊཾ་གས་ཡབ་མཚོན་ལ་དེ་ཡང་བདེ་བ་ཆེན་པོ་དང་ནམ་ཡང་མི་འབྲལ་བ་ཞིག་ཏུ་མཚོན།
དབུ་སྐྲ་མ་འཛིང་ཞིང་མདུད་པ་མེད་པ་དེས་བདག་ཉིད་བདག་འཛིན་ལས་གྲོལ་བ་མཚོན། གཞོན་
ནུར་གྱུར་པ་ཞེས་པ་ནི་ལོ་བརྒྱད་ཀྱི་ཚད་ཙམ་དང་ལང་ཚོ་དར་ལ་བབས་པ་ཞེས་པ་ནི་ལོ་བཅུ་དྲུག་
ལོན་པ་ཡིན་ལ་དེས་དགའ་བ་བཅུ་དྲུག་མཚོན། འདོད་པའི་ནུ་བུར་རྒྱས་པ་བདེ་བ་སྐྱེད་པའི་ཉམས་
ཅན་མི་མགོ་སྐམ་པོ་ལྔས་དབུར་བརྒྱན་པ་མི་མགོ་སྐམ་པོ་དེ་རྣམས་ཀྱང་སོར་མོ་བཞི་ཙམ་གྱི་རིང་
ཐུང་དང་དེ་ཡང་མི་མགོ་སྐམ་པོ་དངོས་མ་ཡིན་པ་ཐོད་པ་ལ་མཚལ་དམར་པོས་མི་སྐམ་པོ་ལྔ་བྲིས་
པ་ཞིག་ཡོད། ཐོད་སྐམ་ལྔ་པོ་དེའི་རྩེར་རིན་པོ་ཆེའི་ཏོག་ཡོད་པ་དང་ཐོག་ཞབས་གཉིས་ལ་རིན་པོ་
ཆེའི་འཕྲེང་བ་གསུམ་རེས་བརྒྱན་པ། བར་ལ་རིན་པོ་ཆེའི་ཕྲེང་བ་གཉིས་རེའི་བརྒྱན་པ་དེས་ཡེ་
ཤེས་ལྔ་རང་རྒྱུད་དུ་ཡོད་པ་མཚོན། སྐམ་པོ་ལྔ་བཅུའི་དོ་ཤལ་དེ་ཡང་རོ་སྐྲ་ལ་རྒྱུས་པ་དེས་ཡི་གེ་
ལྔ་བཅུ་པོ་གནས་བསྒྱུར་ནས་ལོངས་སྐུ་ཐོབ་པར་མཚོན། དམར་མོས་ཤེས་རབ་མཚོན་ཐོད་སྐམ་
ལྔ་བཅུ་པོ་དཀར་པོ་ཡིན་ལ་དེས་ཐབས་ཤེས་ཟུང་འཇུག་ཏུ་མཚོན། སྐུ་གཅེར་བུས་རྣམ་རྟོག་གི་
གོས་སྤངས་ཚར་བ་མཚོན། ཕྱག་རྒྱ་ལྔས་བརྒྱན་པ་ཞེས་པ་ནི་རུས་རྒྱན་ལྔའི་བརྒྱན་པ་ཞིག་ལ་ཟེར་
ལྔ་པོ་དེས་ནི་ཕར་ཕྱིན་དང་པོ་ལྔ་མཚོན་པས་ཐབས་ཤེས་ཟུང་འཇུག་ཏུ་མཚོན། རྣལ་འབྱོར་མ་དེ་
ཉིད་ཀྱང་ཞི་མ་ཁྲོའི་རྣམ་པ་ཅན་ཡིན། དེ་ཡང་སྐུའི་བ་སྤུའི་བུ་ག་ནས་ཕྱིར་བྱུང་བའི་ཡེ་ཤེས་ཀྱི་མེ་

འབར་བའི་དབུས་ན་བཞུགས་པ་ཞིག་སྒོམ། གདོན་བགེགས་དང་རྣམ་རྟོག་བསྲེགས་པའི་དོན་ཡིན།
རིགས་བདག་ནི་པདྨ་དང་ཉི་མའི་སྟེང་ལ་རྣམ་སྣང་མཐོ་གང་ཙམ་ཞལ་གཅིག་ཕྱག་གཉིས་སྐུ་མདོག་
དཀར་པོ། ཕྱག་གཡས་ན་འཁོར་ལོ་དང་གཡོན་དུ་དེས་ཡུ་བ་བྱས་པའི་དྲིལ་བུ་འཆང་བ་ཞབས་གཡས་
བརྐྱངས་གཡོན་བསྐུམས་ནས་བཞེངས་པར་བསམ། སྒྲུབ་ཐབས་གཞན་དག་ཏུ་དབང་ཞུས་ནས་དབང་
གི་ཆུ་ཡར་ལུད་པ་ལ་རིག་བདག་ཏུ་གྱུར་པ་ཡིན། དེ་ནི་བདག་ཉིད་ལྷར་བསྐྱེད་པ་ཞེས་པ་དེ་རེད།
བདུན་པ་འགྲོ་བ་དག་པའི་རྣལ་འབྱོར་ནི། རང་གི་སྙིང་གར་ཨེ་ཨེ་ལས་ཆོས་འབྱུང་གཉིས་
བརྩེགས་ཤིག་ཏུ་གྱུར། དེའི་སྟེང་ཟླ་བའི་དཀྱིལ་འཁོར་དེའི་སྟེང་བཾ་ཡིག་ལ་སྔགས་ཕྲེང་གཡོན་
སྐོར་གྱིས་བསྐོར་བ་དེ་ལས་འོད་ཟེར་འཕྲོས་པས་རང་གི་བ་སྤུའི་བུ་ག་ནས་འོད་ཕྱིར་ཐོན་རིགས་
དྲུག་གི་སེམས་ཅན་བར་དོ་བཅས་ལ་ཕོག་པས་སྒྲིབ་པ་གཉིས་བག་ཆགས་དང་བཅས་པ་དག་ནས་
ལུས་འོད་ཀྱི་ཕུང་པོ་དམར་པོ་ཞིག་ཏུ་གྱུར་ཏེ་བདེ་སྟོང་གཉིས་སུ་མེད་པའི་རྣལ་འབྱོར་མར་གྱུར།
རྣལ་འབྱོར་བརྒྱད་པ་དཔའ་བོ་དཔའ་མོས་བྱིན་གྱིས་བརླབས་པ་ནི། ཡེ་ཤེས་པ་དབབ་ནས་རང་
ལ་སྟིམ་པ་ནི་དང་པོ་འབར་བའི་ཕྱག་རྒྱ་རང་གི་དཔྲལ་བའི་ཐད་ནས་གཡོན་དུ་ཐེངས་གསུམ་
བསྐོར་ལ་ཕོ་ཞེས་བརྗོད་པས་རང་གི་སྙིང་གའི་པཾ་ཡིག་ལས་འོད་ཟེར་ལྕགས་ཀྱུའི་རྣམ་པ་ཅན་
ཞིག་རང་གི་སྨིན་མཚམས་ནས་ཕྱིར་ཐོན་ནས་ཕྱོགས་བཅུ་དང་འོག་མིན་གྱི་ཞིང་ནས་རྣལ་འབྱོར་
མ་དང་སངས་རྒྱས་བྱང་སེམས་དཔག་ཏུ་མེད་པ་སྤྱན་དྲངས། དེ་བཞིན་དུ་སེམས་ཅན་རྣལ་འབྱོར་
མར་གྱུར་པ་རྣམས་ཀྱང་གདན་དྲང་ནས་རང་གི་སྤྱི་གཙུག་ནས་རང་ལ་བསྟིམ། དེ་ནས་པད་སྐོར་
གྱི་ཕྱག་རྒྱ་ཐོག་མ་རང་གི་སྙིང་ཁ་དེ་ནས་ནུ་མ་གཡས་པ་དེ་ནས་སྙིང་ག་དེ་ནས་ནུ་མ་གཡོན་པ་
ཡང་སྙིང་ག་བཅས་ལ་བྱས་ནས་མཐར་འཁྱུད་རྒྱུ་གྱིས། ཛཞེས་བརྗོད་པས་རང་དང་ཉེ་སར་གདན་
འདྲེན། ཧཱུཾ་ཞེས་པས་རང་ལ་སྟིམ། བི་ཞེས་པས་གཉིས་མེད་དུ་འདྲེས་སོང་བསམ། ཧོ་ཞེས་པས་
ནམ་ཡང་འབྲལ་མེད་དུ་གྱུར་སོང་བསམ།
ཕོ་ཉ་གསུམ་ནི། ༡ ལྷན་སྐྱེས་ཀྱི་ལྷ་འོག་མིན་དུ་བཞུགས་པའི་རྣལ་འབྱོར་མ་དང་། ༢

ཞིང་སྐྱེས་ཀྱི་ལྷ་གནས་ཉི་ཤུ་རྩ་བཞི་ལ་སྐྱེས་པའི་རྣལ་འབྱོར་མའམ་བདེ་མཆོག་གི་སྤྲུལ་སྐུ། ༣ སྔགས་
སྐྱེས་ཀྱི་རྣལ་འབྱོར་མ་སྔགས་ཀྱི་ནུས་པ་ལས་རྣལ་འབྱོར་མར་གྱུར་པ་ལ་ཟེར། དེ་རྣམས་གཅིག་ཏུ་
བསྲེས་པའི་ཕོ་ཉ་གསུམ་བསྲེས་ཞེས་པ་འདི་ནི་བདེ་མཆོག་གི་ཟབ་གནད་ཁྱད་པར་ཅན་ཞིག་རེད།
དེ་ལྟར་ཡེ་ཤེས་པ་བཅུག་པའི་རྐྱེན་བྱས་ཏེ་རང་གི་སྙིང་གར་ཆོས་འབྱུང་གི་དབུས་སུ་ཡོད་པའི་ཨ་
ཡི་གེ་ངོ་བོར་གྱུར་པའི་པཾ་ཡིག་དེ་ཉིད་འོད་དུ་ཞུ་ནས་དབུས་སུ་སྲོག་ཡིག་ཨའམ་སྒོམ་བྱ་ལ་བི་
ཡིག་ཡིན་པས་སྲོག་ཡིག་བོ་དང༌། ཕྱོགས་བཞིར་འབྱུང་བ་བཞིའི་ངོ་བོ་ཡ་ར་ལ་ཝ་བཞི་སྟེ་ལྔར་
གྱུར། རྒྱ་གར་གྱི་པཾ་ཡིག་དེ་ཡི་གེ་ལྔ་ལས་གྲུབ་པ་ཡིན་ཙང་སོ་སོར་ཁ་ཕྲལ་ན་ཡ་ར་ལ་ཝ་སྲོག་ཡིག་
ཨ་དང་བཅས་ཏེ་ལྔ་ཕྲལ་རྒྱུ་ཡོད་རེད། དེའི་མཐར་སྐོར་ཡིག་འབྲུ་སོ་གཉིས་དང་བཅས་པ་ལྷ་མོ་
སོ་བདུན་དུ་གསལ། ་ཡང་ན་ཁཾ་ཡིག་ཁ་ཕྲལ་མ་དགོས་པ་བྱས་པཾ་ཡིག་དེ་ཡིག་འབྲུ་ལྔའི་ངོ་བོ་ལྷ་
མོ་ལྔ་སྟེ་དབུས་སུ་སྲོག་ཡིག་ཐཾ་དང་ནམ་མཁའི་ངོ་བོར་གྱུར་པའི་རྣལ་འབྱོར་མ་དམར་མོ་མཐེབ་
སོར་ཙམ་དང་། མདུན་དུ་ཡི་གེ་ཝ་དང་འབྱུང་བ་ཆུའི་ངོ་བོ་དཀར་མོ། གཡོན་དུ་ཡ་དང་རླུང་གི་ངོ་
བོ་ལྗང་གུ །རྒྱ་ཏུ་ར་དང་མེའི་ངོ་བོ་དམར་མོ། གཡས་སུ་ཝ་དང་སའི་ངོ་བོ་སེར་མོ་རྣམས་སུ་གསལ།
ཆེ་ཆུང་མཐེབ་སོར་གྱི་ཕྱེད་ཙམ་ཞེས་པ་ཁྲིད་ཡི་ཏུ་གསལ། དེ་རྣམས་འབྱུང་བ་ལྔ་དང་ཉོན་མོངས་པ་ལྔ་སོགས་
ཀྱི་ངོ་བོ་ཡིན། ་
ཀྱེ་རྡོར་སྐབས་སྙིང་གར་འབྱུང་བ་བཞིའི་རླུང་རྒྱུ་བའི་བུ་ག་བཞི་ཞེས་པ་དེ་དང་དོན་གཅིག །
མཐར་སྐོར་དུ་ཡིག་འབྲུ་སུམ་ཅུ་སོ་གཉིས་པོ་རྣམས་ཀྱང་རྣལ་འབྱོར་མ་སུམ་ཅུ་སོ་གཉིས་སུ་གསལ།
དབུས་མ་ལས་གཞན་རྣམས་ནས་འབྲུ་ཙམ་གྱིས་ཆོག །དེ་ཐམས་ཅད་ཞལ་གཅིག་ཕྱག་གཉིས་མི་
ཕྱིའི་རྣལ་འབྱོར་མ་དང་ཁྱད་མེད། རྣམ་སྣང་གི་ཅོད་པཎ་ཡོད་པ་བྱས་ན་ཡག་པོ་ཡོད་རེད། ལེགས་
པ་རིན་པོ་ཆེས་རྣམ་སྣང་ཡོད་གསུང་འདུག །ལུས་དཀྱིལ་འདི་བསྐྱེད་རིམ་ཤིན་ཏུ་ཟབ་པས་གལ་ཆེན་
པོ་ཞི་དྲག་རེད་བྱས་ཙང་ཁྲིད་བྱེད་སྐབས་ཀྱང་ཟུར་དུ་བྱེད་པ་རེད། སྔོན་མ་ཡིན་ན་སྙན་བརྒྱུད་ཁོ་
ན་རེད་ཕྱིས་སུ་གསུམ་རེ་ལ་བྱེད་ཚུལ་བྱུང་འདུག །འདིས་སྦྱང་གཞི་ལ་སུམ་ཅུ་སོ་བདུན་བྱས་པ་དགུ་

དེ་ཡང་རག་པའི་དབང་དུ་བྱས་ན་སྐྱེ་མཆེད་བཅུ་གཉིས། ཁྲོ་བོ་བཅུ་སྒོམ་སའི་ཚིག་མཚམས་
བཅུ། ཕུང་པོ་ལྔ། ཁམས་ལྔ། ཉོན་མོངས་པ་ལྔ་སྟེ་སུམ་ཅུ་སོ་བདུན། ཕྲ་བའི་དབང་དུ་བྱས་ན་མི་
ཕྱེད་མ་ལ་སོགས་པ་རྩ་སུམ་ཅུ་སོ་གཉིས། སྦས་པའི་རྩ་ལྔ་དང་སུམ་ཅུ་སོ་བདུན། སྦས་པའི་རྩ་ལྔ་
ཞེས་པ་ནི། སྙིང་གི་དབུས་སུ་རོ་རྐྱང་དབུ་གསུམ་ཡོད་པའི་རོ་རྐྱང་གཉིས་ལས་གཉིས་གཉིས་གྱེས་
དབུ་མ་ལས་གཅིག་གྱེས་པ་ཡིན། དེ་ལ་པུ་ཛ་རོ་ཨ་སོགས་ཡི་གེ་ཉི་ཤུ་རྩ་བཞི། སྙིང་གར་ཧཱུྃ་རིང་
པོ་བརྒྱད། སྙིང་གར་ཧཱུྃ་ཨོཾ་ཛཾ་ཁཾ་ཧཱུྃ་དང་སུམ་ཅུ་སོ་བདུན། དེ་ལ་གནས་པའི་ཁམས་སུམ་ཅུ་སོ་
བདུན། དེ་ལ་གནས་པའི་རླུང་སུམ་ཅུ་སོ་བདུན། པུ་ལི་ར་མ་ལ་སོགས་པའི་ཡུལ་སུམ་ཅུ་སོ་བདུན།
ཛ་ལནྡཱར་སོགས་ཡུལ་ཉི་ཤུ་རྩ་བཞི་ཏེ་གཞི་ལ་སུམ་ཅུ་སོ་བདུན་ཚན་པ་བཞི་བྱས། ལམ་ལ་བསྐྱེད་
རིམ་སྐབས་གཞལ་ཡས་ཁང་ལ་བྱང་ཆུབ་ཀྱི་ཆོས་སོ་བདུན། རིགས་ལྔ། ཡུམ་ལྔ། ཡུལ་ཅན་གྱི་ལྷ་
མོ་སོ་དྲུག །ཡུལ་གྱི་ལྷ་མོ་དྲུག །ཁྲོ་བོ་བཅུ། དེ་རྣམས་མ་ལུས་པ་སྐྱེད་པའི་རྒྱུ་ཡི་མངོན་བྱང་ལྔ་སྟེ་
སོ་བདུན། རྟེན་དཀྱིལ་འཁོར་བཞི་ལ་གནད་དུ་བསྣུན་པའི་དཔེ་ཡི་ཡེ་ཤེས་སུམ་ཅུ་སོ་བདུན། དོན་
གྱི་ཡེ་ཤེས་སུམ་ཅུ་སོ་བདུན་ཏེ་སུམ་ཅུ་སོ་བདུན་ཚན་པ་བཞི། འབྲས་བུ་ལ་སངས་རྒྱས་དེ་སྐུ་གསུང་
ཐུགས་ཡོན་ཏན་འཕྲིན་ལས་ལྔ། ཚད་མེད་བཞི་རྣམ་གྲོལ་གྱི་ཡེ་ཤེས་དང་ལྔ། མངོན་ཤེས་དྲུག །
ཟག་མེད་ཀྱི་ཡུལ་དྲུག །སྟོབས་བཅུ། ཡེ་ཤེས་ལྔ། སྟེ་སུམ་ཅུ་སོ་བདུན་བྱས་པ་དགུ་པོ་དེ་གཅིག་ཏུ་
བསྲེས་ནས་འཁོར་འདས་དབྱེར་མེད་ཀྱིས་ཉམས་ལེན་བྱས་པའི་མཁའ་སྤྱོད་མའི་ལུས་དཀྱིལ་འདི་
ཞི་དྲག་ཐབས་ཟབ་པོ་རེད། འཁོར་ལོ་བདེ་མཆོག་དང་ཀྱེ་རྡོར་གྱི་བདག་མེད་མའི་ལུས་དཀྱིལ་སོགས་
ཡུལ་ཉི་ཤུ་རྩ་བཞིའམ་ཐུན་མོང་བས་སུམ་ཅུ་སོ་བདུན་ཏེ་ལུས་པོ་སོ་སོ་ལ་ལྷ་མོ་ཉེར་བཞི་སྒོམ་གི་
ཡོད། ཡིན་ན་ཡང་ལུས་ཐམས་ཅད་ལ་ཁྱབ་པའི་རྟེན་དཀྱིལ་འཁོར་བཞི་ཡི་ནུས་པ་གང་ག་སྙིང་ག་
ལ་ཡོད་པས་རྣལ་འབྱོར་མའི་སྐབས་སུ་སྙིང་ག་ལ་སྒོམ་པ་ཡིན། སྦྱང་གཞི་ནི་ལུས་ལ་ཡོད་པའི་རྩ་
སུམ་ཅུ་སོ་བདུན་རེད། ཡུལ་ཉེར་བཞི་དེ་ཐུན་མོང་བའི་དབང་དུ་བྱས་ན་ས་བཅུ་རེད། གསང་
་བདུན་བྱས་པ་དགུ་པོ་དེ་ཞི་དྲག་ཐབས་ཟབ་པ་བྱར་མེད་ཀྱིས་ཉམས་ལེན

སྔགས་ཀྱི་སྐབས་སུ་ལུས་ལ་གནད་དུ་བསྣུན་ཡོང་དུས་ལུས་ལ་ཡོད་པའི་རྟེན་དཀྱིལ་འཁོར་བཞི་
ཡི་རླུང་སེམས་དབུ་མར་ཞུགས་ཤིང་དེས་ས་བཅུ་ཐོབ་པ་ཡིན། དཔེར་ན་ཉིན་ཞག་གཅིག་ལ་རླུང་
ཉི་ཁྲི་ཆིག་སྟོང་དྲུག་བརྒྱ་རྒྱུ་གི་ཡོད། དེའི་ནང་ནས་ཆིག་སྟོང་བརྒྱད་བརྒྱ་ལྟ་བུ་ཞིག་དབུ་མ་ལ་རྒྱུ་
ཡོང་དུས་ས་དང་པོའི་རྟོགས་པ་སྐྱེ། །
དེས་ན་འཁོར་ལོ་བདེ་མཆོག་ནང་ནས་ཡུལ་ཉེར་བཞི་ལ་ལུས་དཀྱིལ་སྒོམ་པ་དེ་ཡུལ་ཉེར་
བཞིའི་རླུང་སེམས་དབུ་མར་འདུས་ནས་ས་བཅུ་ཐོབ་པའི་ཆེད་དུ་རེད། དེའི་ཡུལ་ལྷག་མ་བརྒྱད་ཀྱི་
རླུང་སེམས་དབུ་མར་འདུས་ན་ས་བཅུ་གཅིག་པ་དང་བཅུ་གཉིས་པ་དང་། དེ་ནས་ལྔ་ཡི་རླུང་སེམས་
དབུ་མར་འདུས་སྐབས་སངས་རྒྱས་ཐོབ་གི་ཡོད་རེད། དེ་ཐོབ་པའི་ཆེད་དུ་ལུས་དཀྱིལ་སྒོམ་གི་
ཡོད་རེད། ་
མདོར་ན་ཐ་མལ་པའི་སྦྱང་གཞི་རགས་པ་ཕུང་ཁམས་སྐྱེ་མཆེད་དང་། ཕྲ་བ་རྟེན་དཀྱིལ་འཁོར་
བཞིའི་ཆོས་སུམ་ཅུ་སོ་བདུན་པོ་དེ་ཐ་མལ་པ་མ་ཡིན་པ་ད་ལྟ་གནས་སྐབས་སུ་ལྷ་སུམ་ཅུ་སོ་བདུན་
ཡིན། དེ་འབྲས་དུས་ཀྱི་ངེས་དོན་གྱི་དབང་དུ་བྱས་ན་ཡི་གེ་སུམ་ཅུ་སོ་བདུན། ལམ་གྱི་དབང་དུ་
བྱས་ན་ལྷ་སུམ་ཅུ་སོ་བདུན་ཡིན་བསམ་འཁོར་འདས་དབྱེར་མེད་བྱས་ནས་སྒོམ་པས་ནམ་ཞིག་ན་
ས་དང་པོ་ནས་བརྩམས་ཏེ་རིམ་བཞིན་ཐོབ་ཡོང་གི་རེད། རྣལ་འབྱོར་བླ་མེད་ལ་སྣང་བ་ཐམས་ཅད་
ལྷ་དང་ཡེ་ཤེས་གཉིས་སུ་སྣང་དགོས་པས་ཨོ་ཡོ་ག་སོགས་ཀྱི་ཡེ་ཤེས་སྒོམ། དེའི་དོན་ནི་བདག་
ཉིད་ཐབས་ཤེས་གཉིས་སུ་མེད་པའི་བདེ་ཆེན་ཡེ་ཤེས་སུ་དག་པ་རེད་དེ་བཞིན་དུ་ཆོས་ཐམས་ཅད་
ཡང་དག་པ་རེད་ཞེས་པ་ཡིན། སྲུང་འཁོར་སྒོམ་པ་ནི། རང་ཉིད་ཕྱི་ཡི་རྣལ་འབྱོར་མར་གསལ་
བའི་གནས་རྣམས་སུ་ཟླ་བ་དང་ཡིག་འབྲུ་གཉིས་གཉིས་གསལ་བཏབ་དེ་ཡང་ཟླ་བ་གདན་མིན་པ་
ཟླ་བ་རྒྱབ་ཡོལ་གྱི་ཚུལ་དུ་ཡོད་ལ་ཡི་གེ་རྣམས་ཟླ་བའི་ནང་གཟུགས་བརྙན་གྱི་ཚུལ་དུ་ཤར་བ་དགོས་
ཞེས་མཁྱེན་བརྩེ་དབང་པོས་གསུངས་ཡོད། ལྟེ་བར་ཨོ་བོ་དམར་མོ་རྡོ་རྗེ་ཕག་མོ། སྙིང་གར་ཧཾ་ཡཾ་
སྔོན་པོ་གཤིན་རྗེ་མ། ལྕེ་ལ་ཧྲི་མཾ་དཀར་མོ་རྨོངས་བྱེད་མ་དང་། དཔྲལ་བ་ཧྲི་ཧྲི་སེར་མོ་སྐྱོད་བྱེད་

མ་དང་། སྤྱི་གཙུག་ལ་ཧཱུྃ་ཧཱུྃ་ལྗང་གུ་སྐྲག་བྱེད་མ་དང་། ཡན་ལག་གི་ཚིགས་ཐམས་ཅད་ལ་ཕཊ་
ཕཊ་དུད་ཁ་ཙན་ཀའི་ངོ་བོ་རྣམས་སྒོམ། ཚིགས་ཆེན་བརྒྱད་ནི་ཕྲག་པ་གཉིས་ལག་མགོ་གཉིས
ཕང་མགོ་གཉིས་རྐང་མགོ་གཉིས་རྣམས་རེད། །
དགུ་པ་བཟླས་པའི་རྣལ་འབྱོར་ནི། བཟླས་པ་དེ་ལ་ངག་བཟླས་དང་ཡིད་བཟླས་གཉིས་
ཡོད་ལུས་དཀྱིལ་སྒོམ་ཡོད་ན་གཙོ་མོའི་ཐུགས་ཀར་ཆོས་འབྱུང་ཉིས་བརྩེགས་ཀྱི་དབུས་སུ་ཟླ་བའི་
གདན་གྱི་སྟེང་དུ་པཾ་ཡིག་སྔགས་ཕྲེང་གིས་བསྐོར་བ་དེ་ལས་འོད་ཟེར་དམར་པོ་དཔག་ཏུ་མེད་པ་
འཕྲོས་སེམས་ཅན་ཐམས་ཅད་ལ་ཕོག་ལུས་ངག་ཡིད་གསུམ་གྱི་སྡིག་སྒྲིབ་སྦྱངས་ནས་ཐམས་ཅད་
རྣལ་འབྱོར་མར་གྱུར། འོད་ཟེར་གྱི་སྣེ་ལ་མཆོད་པའི་ཡོ་བྱད་བསམ་གྱིས་མི་ཁྱབ་པ་ཡོད་བསམས་
ནས་དེ་སངས་རྒྱས་དང་བྱང་ཆུབ་སེམས་དཔའ་རྣམས་ལ་མཆོད་སངས་རྒྱས་བྱང་སེམས་རྣམས་ཀྱི་
བྱིན་རླབས་ནུས་མཐུ་ཐམས་ཅད་འོད་ཟེར་དམར་པོའི་རྣམ་པར་བྱུང་ནས་རང་གི་སྙིང་གའི་ཐོ་ཡིག་
སྔགས་ཕྲེང་དང་བཅས་པ་ལ་ཐིམ་པར་བསམ་ཞིང་མི་གཡེངས་བར་སྔགས་བཟླ། དམིགས་པ་
གཅིག་གིས་ཐང་ཆད་ན་རེས་སེམས་ཅན་ཐམས་ཅད་རྣལ་འབྱོར་མར་གསལ་བའི་ཞལ་ནས་
སྔགས་བགྲང་གི་ཡོད་པར་སྒོམ། རེས་ལྷ་སྐུ་སྣང་ལ་རང་བཞིན་མེད་པ་ལ་སེམས་གཏད།
དེ་ཡང་ཆོས་འབྱུང་གི་དབུས་སུ་ཟླ་བ་དེའི་དབུས་ན་ཞལ་གཅིག་ཕྱག་གཉིས་ཅན་གྱི་རྣལ་
འབྱོར་མ་དམར་པོ་ཞིག་ཏུ་བསམ། དེ་ཡང་དང་པོ་རྒྱན་ཅན་དེ་ནས་རྒྱན་མེད་སྤྱན་གསུམ་གཡས་
གཡོན་དེ་ནས་ཏིང་ངེ་འཛིན་གསལ་ན་ལུས་ཀྱི་ཆ་ཤས་ཡོངས་རྫོགས་ལ་དམིགས་ཤིང་བཟླ། ཡིག་
འབྲུ་སུམ་ཅུ་སོ་བདུན་ལ་འབྲུ་རེར་གྲངས་འབུམ་རེ་བཟླས་ན་འབྲུ་འབུམ་ཟེར་དེ་མིན་ཐུན་མོང་གི་
དངོས་གྲུབ་དང་ལས་བྱེད་པའི་ཆེད་འབུམ་བཞི་བཟླས་པས་ཆོག །སྒྲུབ་པ་པོའི་གང་ཟག་དེ་ལ་རབ་
འབྲིང་མཐའ་མ་དང་མཐའ་མའི་མཐའ་མ་བཅས་བཞི་ཡོད་པ་ལས་རབ་དེས་ཚེས་བཅུ་དང་སྒོམ་
བཟླས་མ་ཆད་པར་བྱས་ན་ཚེ་དེ་ཉིད་ལ་འཚང་རྒྱ་ཐུབ། གང་ཟག་འབྲིང་དེས་གོང་ལྟར་བྱས་པའི་
ཐོག་ལང་ཀ་ལིས་བསྒྲུབས་པས་ཚེ་དེ་ལ་མཆོག་གི་དངོས་གྲུབ་འགྲུབ། གང་ཟག་ཐ་མ་དེས་གོང་

ལྟར་བྱས་པས་ཚེ་དེ་ཉིད་ལ་མཆོག་གི་དངོས་གྲུབ་མ་ཐོབ་ན་བར་དོའི་གནས་སྐབས་སུ་མཆོག་གི་
དངོས་གྲུབ་བརྙེས། གང་ཟག་ཐ་མའི་ཐ་མ་དེ་ཚེ་ཕྱི་མ་རྣལ་འབྱོར་མ་ཉམས་ལེན་བྱེད་མཁན་ཞིག་
ཏུ་སྐྱེ།
ཡིད་བཟླས་ནི། ལུས་དཀྱིལ་སྒོམ་མེད་ན་རང་ཉིད་རྣལ་འབྱོར་མར་གསལ་བའི་ཐུགས་ཀ་
ལ་ཆོས་འབྱུང་ཉིས་བརྩེགས་ཀྱི་དབུས་སུ་ཟླ་བ་དེའི་སྟེང་བཾ་ཡིག་དེ་ལ་སྔགས་ཕྲེང་གི་བསྐོར་བ་
དང་བཅས་པ་ཞིག་སྒོམ་ནས་རླུང་རོ་བསལ་བ་སོགས་འདྲ། ཡོད་ན་ལུས་དཀྱིལ་གྱི་ལྷ་རྣམས་ཡིག་
འབྲུ་དང་ནི་གདན་ཟླ་གདན་དུ་བསྒྱུར། དེ་ནས་དང་པོ་སྣ་བུག་གཡོན་དེ་ནས་སྣ་བུག་གཡས་དེ་
ནས་སྣ་བུག་གཉིས་ཆར་ནས་རླུང་ཤུགས་ཀྱིས་འབུད་དེ་རླུང་རོ་བསལ་དགོས། དེ་ནས་འོག་རླུང་
ཅུང་ཟད་འཐེན་དེ་ནས་སྟེང་རླུང་ཅུང་ཟད་རྔུབ་ཆོས་འབྱུང་ཡིག་འབྲུ་དང་བཅས་པ་མི་རྟོག་པ་སྐྱེ་
དགོས་ན་ལྟེ་བར་དང་བདེ་ཆེན་སྐྱེ་དགོས་ན་གསང་གནས་སུ་དབབ་འོག་རླུང་ཅུང་ཟད་འཐེན་དེ་
ནས་རླུང་བཟུང་ནས་རླུང་བུམ་པ་ཅན་དུ་གྱུར། དེ་ནས་དམིགས་པ་བཾ་ཡིག་སྔགས་ཕྲེང་དང་བཅས་
པ་ལ་སེམས་གཏད་ནས་ཡིད་ཀྱིས་སྒོམ་བཟླས་ཚར་གསུམ་མམ་བདུན་བྱ། དགེ་ལུགས་པས་འབྲུ་
ལྡོག་དང་ས་སྐྱ་པས་ཚིག་ལྡོག་ཞེས་བྱ། ཡིད་བཟླས་སྐབས་འདིར་མཆུ་འགུལ་མི་ཉན། ཡང་དགོན་
པ་ཞུ་མཁན་ཞིག་གིས་འབུམ་སུམ་ཅུ་སོ་བདུན་ཙམ་ཡིད་བཟླས་བྱས་པར་གྲགས། རྫོགས་རིམ་ལ་
གཉིས་ཏེ་དང་པོ་བསྐྱེད་རིམ་གྱི་ཞར་ལ་བྱུང་བའི་རྫོགས་རིམ་ནི་རང་གི་སྤྱི་གཙུག་ནས་གསང་
གནས་ཀྱི་བར་རྩ་དབུ་མ་དམར་པོ་ནང་སྟོང་པ་ཞིག་སྒོམ་ལ་སྙིང་གའི་ཐད་དུ་ཆོས་འབྱུང་ཉིས་
བརྩེགས་ཤིག་ཡོད་པ་དེའི་མདུན་རྒྱབ་གཉིས་སྤངས་པའི་ཟུར་བཞི་ལ་དགའ་འཁྱིལ་གཡོན་སྐོར་
དུ་དྲག་ཏུ་འཁོར་བ་བཞི་གསལ་བཏབ་ནས་དེ་ལ་སེམས་གཏད་དེ་བདེ་བའི་ཡེ་ཤེས་སྐྱེས་སོང་
བསམ། ཆོས་འབྱུང་གཉིས་བརྩེགས་ལ་ཟུར་བཅུ་གཉིས་ཡོད་པས་བུད་མེད་ལོ་བཅུ་གཉིས་མཚོན་
ལ་དེ་ཡང་ལོ་བཅུ་གཉིས་ཀྱི་སྐབས་ལ་བུད་མེད་ཀྱི་ཁམས་འབྱུང་། ཆོས་འབྱུང་གྲུ་གསུམ་པ་དེས་
བུད་མེད་ཀྱི་པདྨ་མཚོན། ཆོས་འབྱུང་གི་ཟུར་བཞིའི་དགའ་འཁྱིལ་འཁྱིལ་ཆུང་བཞི་རེར་ཡོད་པས་

བསྡོམས་དགའ་འཁྱིལ་བཅུ་དྲུག་ཡོད་དེས་ནི་ཕོ་ལོ་བཅུ་དྲུག་མཚོན་ལ་ཕོའི་ཁམས་དཀར་པོ་ལོ་དེ་
སྐབས་འབྱུང་། སྨིན་མཚམས་ནས་གསང་གནས་བར་རྩ་དབུ་མ་དམར་པོ་ནང་སྟོང་པ་ཞིག་སྒོམ་
སྨིན་མཚམས་སུ་དགའ་འཁྱིལ་དཀར་པོ་གཡོན་དུ་འཁོར་བ་ཞིག་དང་གསང་གནས་སུ་དགའ་
འཁྱིལ་དམར་པོ་གཡོན་དུ་འཁོར་བ་ཞིག་སྒོམ་མཐར་དེ་གཉིས་སྙིང་གའི་པཾ་ཡིག་ལ་ཐིམ་སོང་
བསམ། དེ་ཞར་བྱུང་རྫོགས་རིམ་དང་པོའི་ཡན་ལག་རེད། །
ཞར་བྱུང་རྫོགས་རིམ་གཉིས་པ། སྨིན་མཚམས་ནས་གསང་གནས་བར་རྩ་དབུ་མ་དམར་
པོ་ནང་སྟོང་པ་ཞིག་སྒོམ་གསང་གནས་སུ་དགའ་འཁྱིལ་དམར་པོ་གཡོན་དུ་འཁོར་བཞིན་ཡར་
འཕུར་བ་ཞིག་དང་། སྨིན་མཚམས་སུ་དགའ་འཁྱིལ་དཀར་པོ་གཡོན་དུ་འཁོར་བཞིན་མར་བབས་
པ་ཞིག་སྒོམ། དེ་གཉིས་སྙིང་གར་གཅིག་ཏུ་འདྲེས་པས་དགའ་ཁྱིལ་དམར་སྐྱར་གྱུར་ཏེ་གཡོན་སྐོར་
དུ་དྲག་ཏུ་འཁོར་མཐར་ཡལ་སོང་བསམ།
རྫོགས་རིམ་དངོས་ལ་ཡབ་ཀྱི་རྩ་དབུ་མ་དང་ཡུམ་གྱི་རྩ་དབུ་མ་ཞེས་གཉིས་སུ་བཤད་ལ་དེ་
གཉིས་ལ་སྐབས་འགར་དབུ་མ་ཆེ་བ་དང་ཆུང་བ་ཞེས་ཀྱང་བཤད། དབུ་མ་ཆེ་བ་ཁྲིད་དུའང་མེད་པས་འདིར་མི་བཤད། ཆུང་བ་ལ་རྩ་དབུ་མ་ཁ་ཕྱེ་བ་དང་ཕྱེ་ནས་སྒོམ་པ་གཉིས། ཕྱི་མ་དེ་ལ་བདེ་
བ་སྒྲུབ་པ་དང་འཇའ་ལུས་སྒྲུབ་པ་ཞེས་གཉིས་འདུག །སྤྱིར་རྫོགས་རིམ་དབུ་མའི་ནང་རླུང་སྒོམ་
པ་དེ་ལ་གཉིས་ཡོད། ཆགས་ཅན་གྱི་ལམ་ལས་ཀྱི་ཕྱག་རྒྱ་ལ་བརྟེན་པ་དང་ཏིང་ངེ་འཛིན་གྱི་ཕྱག་
རྒྱ་བརྟེན་ཚུལ་གཉིས་རྗེ་བཙུན་གྲགས་པས་གསུངས་འདུག །ཆགས་བྲལ་གྱི་ལམ་ལའང་རླུང་སེམས་
དབུ་མར་བསྡུ་བ་ཞིག་དང་བསྡུས་ནས་སྒོམ་པ་གཉིས་ལས་དང་པོ་ལ་སྐྱིལ་ཀྲུང་སོགས་ལུས་རྣམ་
སྣང་གི་ཆོས་བདུན་གྱི་སྒོ་ནས་སྐྱབས་འགྲོ་སེམས་བསྐྱེད་ནས་བསྐྱེད་རིམ་བཟླས་པའི་བར་བྱ། དེ་
མིན་བླ་མའི་རྣལ་འབྱོར་གཅིག་པུ་ཉམས་ལེན་བྱ་བཞིན་ཡོད་ན་བླ་མ་རང་ལ་སྟིམ། བླ་མ་དང་རང་
སེམས་འདྲེས་པའི་ངང་ལས་རང་ཉིད་རྣལ་འབྱོར་མར་གསལ་བའི་སྐུ་ལུས་འོད་ཀྱི་རང་བཞིན་སྟོང་
སལ་ལེ་བའི་དབུས་སུ་རྩ་དབུ་མ། དབུ་མའི་གཡས་སུ་རྐྱང་མ་གཡོན་དུ་རོ་མ། རྩའི་མར་སྣེ་གསང་

གནས་སུ་ཟུག་ཡར་སྣེ་སྤྱི་བོའི་བར་དྲང་པོར་སོང་ནས་དེ་ནས་རོ་རྐྱང་གཉིས་མར་གུག་ནས་སྣ་བུག་
གཉིས་སུ་ཟུག །ལྟེ་བར་རྩ་གསུམ་སྦུབས་གཅིག་ཏུ་ཆགས། དེར་རི་དམར་ནག་ཞིག་སྒོམ། འདིར་
ལུང་བཟུང་དགོས་པས་དང་པོ་སྣ་བུག་གཡོན་ནས་རླུང་རོ་འབུད་དང་པོར་ཕྲ་ལ་དེ་ནས་སྦོམ་དེ་ནས་
ཕྲ་རུ་བཏང་གཡས་ནས་ཀྱང་དེ་བཞིན་བྱ། མཐར་སྣ་བུག་གཉིས་ཆར་ནས་རླུང་རོ་འབུད་དགོས།
་དང་པོ་འོག་རླུང་རྔུབ་དེ་ནས་སྟེང་རླུང་རྔུབ་སྟེ་ལྟེ་བའི་འོག་ཏུ་མནན། འོག་སྒོ་འབྱེད་འཛུམ་
གཉིས་ཙམ་བྱས་རླུང་ཆེ་ཙམ་ཞིག་རྔུབ་འདིར་བསམ་རྒྱུ་ལ་འོག་རླུང་དང་སྟེང་རླུང་གཉིས་རཾ་ཡིག་
ལ་ཕོག་པས་དེ་ཉིད་མེ་ལྕེ་ཚ་རེག་ཤིན་ཏུ་ཆེ་བ་དམར་ཧུར་གྱིས་འབར་ནས་རྩ་གསུམ་གྱི་སྦུབས་
སྟོང་སར་དྲོད་ཀྱིས་དམར་པོ་ཆགས། དམིགས་པ་གསལ་པོ་དགོས་དེ་མེད་ན་དྲོད་མི་སྐྱེ། དམིགས་
པ་དེའི་ངང་ལ་འཛིན་མེད་དུ་ལྟ་བ་ལ་སེམས་གཏད་དགོས་རླུང་ཟིན་མི་ཐུབ་ན་དལ་བུས་ཕྱིར་
འབུད། རླུང་བུམ་པ་ཅན་ཐུན་གཅིག་གམ་སུམ་ཅུ་སོ་གཅིག་བྱ། ལྟེ་བར་དྲོད་མི་སྐྱེ་ན་དམིགས་པར་
བསྟན་དགོས། ལྟེ་བར་དྲོད་སྐྱེ་བ་དེའི་ཚེ་ཁམས་ཀྱི་སྙིགས་མ་རྣམས་སྐམ་པར་བྱས་སོང་བསམ། ཁོམས་
ཀྱི་དྭངས་མས་རོ་རྐྱང་གཉིས་ཀྱི་རྩ་སྦུབས་སྟོང་པའི་ནང་གང་སོང་བསམ། འོག་རླུང་འཐེན་དེ་ནས་
རྩ་གཉིས་དབུ་མའི་ནང་དུ་འཛུལ། སྤྱི་གཙུག་ནས་གསང་གནས་བར་ཐིག་ལེས་ཁེངས། འདི་ནི་རྩ་
དབུ་མ་ཁ་འབྱེད་པའི་ཐབས་རེད། ཕྱེ་ནས་སྒོམ་པ་ལ་རླུང་ལུས་ལ་གནས་པས་བདེ་བ་སྒྲུབ་པ་དང་།
སེམས་ལ་གནས་པས་སྟོང་པ་སྒྲུབ་པ་ཞེས་གཉིས་ཡོད། དང་པོ་ལ། རོ་རྐྱང་གཉིས་ཀྱི་ཐིག་ལེ་ལ་
དམིགས་པ་མ་གཏད་པ་དབུ་མ་ལ་གཏད། དེ་ཡང་ཐིག་ལེ་མེད་པ་ཞིག་ཏུ་སྒོམ། ཁྲིད་ཡིག་དག་ཏུ་
རོ་རྐྱང་གཉིས་དབུ་མ་དང་བཅས་པ་མཇལ་ཡལ་བཞིན་གྱུར་པར་བསམ་ཞེས་སྣང་། རྩ་དབུ་མ་དེ་
སྤྱི་བོར་ནས་མར་གུག་ནས་སྨིན་མཚམས་སུ་ཟུག །མདོར་ཆོས་འབྱུང་དམར་པོ་གདེངས་ཀ་ཆེ་སར་
སྨིན་མཚམས་ཀྱི་ཕྱིར་འདོན། ཆུང་སར་བུ་ག་ཡོད་པ་དེ་དབུ་མའི་ནང་དུ་ཚུད་པ། ཆོས་འབྱུང་དེའི་
ནང་ཐིག་ལེ་མཚོན་སྣ་ལྔ་པ་ཆེ་ཆུང་སྲན་མ་ཙམ་འོད་ཕྲོམ་མེ་བ་འདར་ཧྲིལ་ལི་ལི་བྱེད་པ་ཞིག་སྒོམ།
དེ་ཉིད་བདེ་བའི་རང་བཞིན་ཡིན་བསམ་དེ་ལ་སེམས་བཟུང་བས་སྨིན་མཚམས་སུ་བདེ་བ་དྲོད་

གྲང་སྐྱེ་བ་སོགས་བྱུང་ན་སྤྱི་བོར་སྤོས་ཏེ་སྔར་བཞིན་སེམས་བཟུང་དེར་ཡང་བདེ་བ་སྐྱེས་པ་སོགས་
བྱུང་ན་དེ་ལས་བདེ་ཆེན་སྐྱེད་བྱེད་ཀྱི་རྒྱུ་ཐིག་ལེ་སྐྱ་ནར་བྱས་པ་ཞིག་བབས། ཐིག་ལེའི་རང་བཞིན་
དེ་ཉིད་རྩ་དབུ་མའི་ནང་ནས་མགྲིན་པར་བབས་བདེ་བ་སྐྱེ། སྙིང་གར་བབས་བདེ་བར་སྐྱེ། དེ་ནས་
ལྟེ་བར་བབས་བདེ་བ་སྐྱེ། དེ་རྣམས་སུ་འཛིན་མེད་དུ་བཞག །དེ་ནས་གསང་གནས་པདྨ་དམར་པོ་འདབ་མ་བརྒྱད་པའི་དབྱིབས་ཀྱི་དབུས་ནས་ཆོས་འབྱུང་གདེངས་ཀ་ཆེ་བ་དམར་སང་ངེ་བ་ཆུང་བ་
དབུ་མའི་ནང་དུ་ཟུག་པའི་རྩེར་སྔར་བཞིན་བུ་ག་ཡོད་པ་སྒོམ། རྩ་དེ་ཡང་སྔར་བཞིན་སྨྱུག་སྟོང་ཞིག་
ཏུ་སྒོམ། ཐིག་ལེའི་རང་བཞིན་སྐྱ་ནར་བྱས་པ་དེ་དབུ་མའི་ནང་བརྒྱུད་ཆོས་འབྱུང་གི་ཁའི་ཕྱིར་སོར་
གཉིས་དང་ཕྱེད་ཙམ་བརྐྱངས་པ་ཞིག་ཡོད་བསམ། གལ་ཏེ་བདེ་བ་ཆེ་བའི་སྐྱོན་ནམ་ཁམས་ཉམས་
པའི་སྐྱོན་བྱུང་ན་སྐྱ་ནར་བྱས་པ་དེ་ཉིད་ཐུང་དུ་གཏང་དགོས། གཉིས་པ་སེམས་ལ་བཅུག་ནས་སྟོང་པ་སྒྲུབ་
པ་ལ། ཡང་སྔར་བཞིན་སྤྱི་གཙུག་གི་ཐིག་ལེའི་རང་བཞིན་སྲན་མ་ཚད་ཙམ་དེ་ཉིད་ལས་འོད་ཟེར་
སྣ་ལྔ་འཕྲོས་དེས་རེག་པས་རིམ་བཞིན་ལུས་ཚང་མ་ཁ་དོག་ལྔ་ལྡན་གྱི་འཇའི་རང་བཞིན་དུ་གྱུར།
ཡང་སྔར་བཞིན་སྤྱི་གཙུག་དེ་ལ་དམིགས་པ་གཏད་པས་འོད་འཕྲོས་སེམས་ཅན་དང་སྣོད་ཀྱི་འཇིག་
རྟེན་གཉིས་ལ་ཕོག་པས་དེ་གཉིས་ཆར་འཇའ་ཡལ་བ་ལྟར་སྟོང་པ་ཉིད་དུ་གྱུར། དེ་ལྟར་གྱུར་ནས་
སླར་རང་ཉིད་ལྷར་གསལ་ནས་དེ་བཞིན་དུ་སྒོམ། རང་གི་ལུས་ཡང་བ་ལག་པ་ཕྱི་གསལ་སོགས་
བྱུང་ན་བརྟན་པ་ཐོབ་པར་བྱ་བའི་ཕྱིར་རང་གི་ལུས་འཇའ་འོད་ཀྱི་རང་བཞིན་དུ་སྒོམ་དེ་ལ་རླུང་
གྲང་མོ་ལྟ་བུ་རེག་བྱ་རྩུབ་མོས་ཕོག་པར་བྱས་དེ་ལ་དམིགས་པ་གཏད་དེ་ལྟ་བ་སྒོམ་དེ་ལས་མི་
བདེ་བ་མི་སྐྱེ་བར་བདེ་བ་སྐྱེ་བཞིན་འདུག་ན་སྔར་ལྟར་བྱས་པས་ལུས་ལ་མཚོན་ཆ་རྒྱབ་ན་ཡང་མི་
བདེ་བར་མི་སྐྱེ་བར་བདེ་ཆེན་སྐྱེ་ན་གསང་སྤྱོད་བྱ། དེ་ནས་སྤྱོད་པ་ལ་གཤེགས་ཉེ་རྒྱུ་དེ་ལྟར་བྱས་
པས་འཚང་རྒྱ་ཞེས་གསུངས། །
བསམ་གྱིས་མི་ཁྱབ་པའི་རྣལ་འབྱོར་ནི་དེ་ཡང་རང་གི་སྙིང་གའི་པཾ་ཡིག་སྔགས་ཕྲེང་དང་
བཅས་པ་ལས་འོད་འཕྲོས་ཁམས་གསུམ་ལ་ཁྱབ་པས་གཟུགས་མེད་ཁམས་སྐྱེ་མཆེད་མུ་བཞི་འོད་

སྔོན་པོར་ཞུ་ནས་མགྲིན་པ་ཡན་ཆད་ལ་ཐིམ་འོད་སྔོན་པོས་གང་། དེ་ནས་གཟུགས་ཁམས་གནས་
རིས་བཅུ་བདུན་འོད་དམར་པོར་ཞུ་ནས་རང་གི་གཟུགས་པོའི་བར་ལ་ཐིམ། དེ་ནས་འདོད་ཁམས་
རིགས་དྲུག་འོད་དཀར་པོ་ཞུ་ནས་རང་གི་གཟུགས་སྨད་ལ་ཐིམ། དེ་ནས་རང་གི་ལུས་སྟོད་ནས་མར་
དང་སྨད་ནས་ཡར་ཞུ་ནས་སྙིང་གའི་ཆོས་འབྱུང་ལ་ཐིམ། ཆོས་འབྱུང་ཟླ་བ་ལ་ཐིམ། ཟླ་བ་སྔགས་
ཕྲེང་ལ་ཐིམ། སྔགས་འཕྲེང་བཾ་ཡིག་ལ་ཐིམ། བཻ་ཡིག་ཟླ་ཚེས་ལ་ཐིམ། ཟླ་ཚེས་ཐིག་ལེ་ལ་ཐིམ།
ཐིག་ལེ་ན་ད་ལ་ཐིམ། ནཱ་དའང་ཇེ་ཕྲ་ཇེ་ཕྲར་གྱུར་ཏེ་མཐར་མི་སྣང་བར་སོང་དེའི་ངང་ལ་སེམས་
འཛིན་མེད་དུ་ཅུང་ཟད་བཞག །དེའི་སྦྱང་གཞི་སེམས་ཅན་ཤི་བ་དང་སྣོད་འཇིག་པ་སྦྱངས་འབྲས་
ཆོས་སྐུ། སྟོང་ཉིད་བསྒོམས་རྗེས་སུ་སླར་ཡང་རྣལ་འབྱོར་མ་རྒྱན་དང་ཕྱག་མཚན་སོགས་གང་ཡང་
མེད་པ་ཞིག་སྒོམ། དེ་ནས་ལྟེ་བར་ཨོ་བོ་སོགས་བརྗོད་དེ་ཕྱོགས་བཞི་གཡོན་སྐོར་དང་ཕྱོགས་མཚམས་
བཞི་གཡས་སྐོར་གྱིས་སྒོ་མཚམས་མ་བརྒྱད་བསྐྱེད་དགོས་དེ་ཡང་ཤར་དུ་ཀ་ཀ་སི་ཧ་ཁ་ཏིའི་གདོང་
ཅན་དང་། སྟེང་དུ་ཁན་རོ་ཧི་ནི་དམར་མོ། བྱང་དུ་ཟུག་པའི་གདོང་ཅན་ལྗང་ཁུ། ནུབ་ཏུ་ཁྱིའི་གདོང་
ཅན་དམར་མོ།ལྷོར་ཕག་གི་གདོང་ཅན་སེར་མོ། ཤར་ལྷོར་གཤིན་རྗེ་བརྟན་མ་གཡས་སྔོ་གཡོན་
སེར་བ། ལྷོ་ནུབ་ཏུ་གཤིན་རྗེ་ཕོ་ཉ་མ་གཡས་སེར་གཡོན་དམར་བ། ནུབ་བྱང་དུ་གཤིན་རྗེ་མཆེ་བ་
མ་གཡས་དམར་གཡོན་ལྗང་། བྱང་ཤར་དུ་གཤིན་རྗེ་འཇོམས་མ་གཡས་ལྗང་གཡོན་སྔོ་བ་སྟེ་ལྷ་
མོ་དེ་རྣམས་ཞལ་གཅིག་ཕྱག་བཞི་ཕྱག་ནང་མ་གཉིས་ཀྱིས་ཌ་མ་རུ་དང་ཁ་ཊཾ་ག་འོག་མ་གཉིས་
ཀྱིས་གྲི་གུག་དང་ཐོད་པ་བསྣམས་པ་གྲངས་མེད་པ་སྤྲོས་ཏེ་སྲུང་འཁོར་སྒོམ། དེ་ཡང་འོག་རྡོ་རྗེའི་
ས་གཞི། ཁོར་ཡུག་ཏུ་རྡོ་རྗེའི་གུར། དེའི་ཕྱི་རོལ་དུ་རྡོ་རྗེའི་རྭ་བ་དང་དེའི་སྒང་ལ་ལྷ་མོ་བཅུ་བཞུགས་
ཡོད། རྡོ་རྗེའི་རྭ་བའི་རྒྱབ་ཏུ་མེའི་འོབ་ཐོག་ཁར་མདའི་གུར་ཡོད་པ་དེ་གཉིས་ཀྱི་ཕྱི་རོལ་དུ་མེ་གཡོན་
སྐོར་དུ་འབར་བ་ཞིག་དགོས། བསྐྱེད་རིམ་སྒོམ་པ་ཐུན་མོང་བའི་དངོས་གྲུབ་དང་རྫོགས་རིམ་སྒོམ་
པ་མཆོག་གི་དངོས་གྲུབ་བསྒྲུབ་པའི་ཕྱིར་ཡིན། ་
༈ དངོས་གཞི་ལ་བསྐྱེད་རྫོགས་གཉིས་ཀྱི་བསྐྱེད་རིམ་ལ་རྣལ་འབྱོར་བཅུ་གཅིག་ཡོད་པ་

ལས་རྣལ་འབྱོར་དང་པོ་ཉལ་བའི་རྣལ་འབྱོར་ནི། དེ་ཡང་དང་པོ་སྟོང་ཉིད་ལ་མོས་པ་དེས་སྙིང་
གའི་པཾ་ཡིག་དང་སྔགས་ཕྲེང་ལས་འོད་འཕྲོས་ཁམས་གསུམ་ལ་ཁྱབ་པ་སོགས་བསམ་མི་ཁྱབ་
ཀྱིས་བསྡུ་རིམ་བྱས་ཏེ། སེམས་གང་དུ་ཡང་འཛིན་པ་མེད་པའི་ངང་དུ་བཞག་ནས་གཉིད་ཉལ་དགོས་
གཉིད་སད་ན་ཡང་བསྐྱར་སེམས་དེའི་ངང་ལ་འཛིན་མེད་དུ་བཞག་ནས་ཉལ་དགོས། བསྐྱེད་རིམ་
ལ་དགའ་མཁན་དེས་རང་ཉིད་གང་དུ་ཉལ་བའི་ཁང་པ་དེ་ཉིད་ཆོས་འབྱུང་དམར་པོ་ཞིག་ཏུ་བསྒོམ་
ཞིང་ཆོས་འབྱུང་དེའི་དབུས་སུ་སེངྒེས་བཏེགས་པའི་ཁྲིའི་སྟེང་རྣལ་འབྱོར་མ་རྒྱན་དང་ཕྱག་མཚན་
སོགས་གང་ཡང་མེད་པ་ཞིག་སྒོམ། རང་གི་མགོའི་ཐད་སེངྒེས་བཏེགས་པའི་ཁྲིའི་སྟེང་ལ་ངོ་བོ་རང་
གི་རྩ་བའི་བླ་མ་ཡིན་པ་ལ་རྣམ་པ་དཔའ་བོ་རྡོ་རྗེ་ཆོས་ཀྱི་རྣམ་པ་ཞིག་བསྒོམ། རྣམ་པ་ལྷར་གསལ་
བའི་ངང་ཉལ་བར་བྱ། དེ་ལྟར་བྱས་པས་སྦྱང་གཞི་སྣོད་ཀྱི་འཇིག་རྟེན་ཤི་བ་དང་གཉིད་ལོག་པ་སྦྱོང་། སྦྱངས་འབྲས་ཆོས་སྐུ་ཐོབ། སྦྱོང་བྱེད་ནི་ཉལ་བའི་རྣལ་འབྱོར་འདི་ཡིན། ཐེག་ཆེན་ཐུན་མོང་བའི་
སྐབས་སུ་ཆོས་སྐུ་ཐོབ་པར་ཤོག །ཞེས་སྨོན་ལམ་ཙམ་དུ་ཟད་ལ་འདིར་རྡོ་རྗེ་ཐེག་པའི་ཉམས་ལེན་
གྱི་སྐབས་སུ་ཆོས་སྐུ་མངོན་སུམ་དུ་མྱོང་བས་དེ་ཡང་དེ་གཉིས་ཀྱི་ཁྱད་པར་རེད། །
༢ ལྡང་བའི་རྣལ་འབྱོར་ནི། ཉལ་ལུགས་མི་འདྲ་བ་གཉིས་ཡོད་པས་ལྡང་ལུགས་ཀྱང་མི་
འདྲ་བ་གཉིས་ཡོང་། དེ་ཡང་ཞོགས་པ་ལྡང་བའི་རྐྱེན་དཔའ་བོ་དང་རྣལ་འབྱོར་མ་སོགས་ཀྱི་ཌ་མ་
རུ་དང་ཨོ་གསུམ་མའི་སྒྲ་ཉིད་སད། སྟོང་པའི་ངང་ཉལ་བ་ཡིན་ན་རྒྱན་དང་ཕྱག་མཚན་སོགས་གང་
ཡང་མེད། བསྐྱེད་རིམ་ངང་ཉལ་བ་ཡིན་ན་ཁང་པ་ཆོས་འབྱུང་གྲུ་གསུམ་པའི་ནང་གྲོགས་རྣལ་འབྱོར་
མ་ཡོད་བསམ། བླ་མ་ལ་དད་པས་འོད་དུ་ཞུ་ནས་བླ་མའི་ཐུགས་དང་རང་གི་སེམས་དབྱེར་མེད་
གཅིག་ཏུ་གྱུར་སོང་བསམ། སྦྱང་གཞི་ཕྱི་སྣོད་ཀྱི་འཇིག་རྟེན་ཆགས་ཚུལ་དང་ནང་བཅུད་ཀྱི་སེམས་
ཅན་སྐྱེ་ཚུལ་དང་གཉིད་སད་པ་སོགས་ཡིན། རྣལ་འབྱོར་གསུམ་པ་བདུད་རྩི་མྱོང་བ་ནི། སྤྱིར་བླ་
མེད་ཀྱི་བཟའ་བའི་དམ་ཚིག་ལ་གཉིས་ཡོད། དང་པོ་ཁྱད་པར་གྱི་བཟའ་བའི་དམ་ཚིག་ནི་ཚོགས་
འཁོར་དང་རྒྱུན་གྱི་བཟའ་བའི་དམ་ཚིག་ནི་ཟས་ལ་སོགས་པ་ཡིན། རིལ་བུ་བཟའ་བ་དེ་རྣལ་འབྱོར་

མའི་ཉམས་ལེན་ཙམ་མིན་པ་རྣལ་འབྱོར་བླ་མེད་སྤྱིའི་ཉམས་ལེན་ཡིན། གལ་ཏེ་འབྱོར་ན་ཉི་མ་རེ་
ལ་རིལ་བུ་ཐེངས་གསུམ་རེ་དང་དེ་ལྟར་མ་བྱུང་ན་ཟླ་རེ་ལ་ཐེངས་རེ་དེའང་མ་བྱུང་ན་ལོ་རེ་ལ་
ཐེངས་རེ་བཟའ་དགོས། བདུད་རྩི་རིལ་བུ་བཏབ་པའི་ཆང་ངམ་བྱིན་རླབས་བྱས་པའི་ནང་མཆོད་
དུ་བླུགས་ལ་ཨོཾ་ཨཱཧཱུྃ་ཞེས་བརྗོད་ནས་སྲིན་ལག་གི་གཡོན་སྐོར་དུ་ཆོས་འབྱུང་གྲུ་གསུམ་པ་ཞིག་
བྲིས། ཆོས་འབྱུང་གི་ལྟེ་བ་ནས་བདུད་རྩི་པཾ་ཡིག་གི་རྣམ་པར་བླངས་ཤིང་རང་གི་ལྕེ་ཐོག་ལ་བཞག་
སྟེ་ལུས་ཐམས་ཅད་བདུད་རྩིས་ཁྱབ་པས་ལུས་ཐམས་ཅད་བདེ་ཆེན་གྱིས་ཁྱབ་སོང་བསམ། བདུད་
རྩིའི་བཅུད་སྙིང་གའི་པཾ་ཡིག་ལ་ཁྱབ་ནས་ཐུགས་དང་རང་སེམས་དབྱེར་མེད་དུ་འདྲེས་སོང་བསམ་
དགོས། འདིའི་སྦྱང་གཞི་བཟའ་བཏུང་དང་ཁྲུས་བྱེད་པ་སོགས་དང་། སྦྱོང་བྱེད་བདུད་རྩི་མྱོང་བ་དང༌། སྦྱངས་འབྲས་སངས་རྒྱས་ཀྱི་ཡེ་ཤེས་རེད། འགྲོ་ཀུན་མཁའ་སྤྱོད་ཀྱི་ཞིང་དུ་བགྲོད་པའི་རྒྱུར་
གྱུར་ཅིག། །།
་སླར་སྨྲས་པ། སྔོན་བྱོན་དམ་པ་རྣམས་ནི་ཞིང་གཞན་གཤེགས། །མཁས་རློམ་དག་ནི་ཆོས་
བརྒྱད་སྒྲུབ་ལ་བྲེལ། །སྙན་བརྒྱུད་རིན་ཆེན་བརླག་ལ་ཉེ་བ་ཡི། །ཚུལ་འདི་བསམ་བཞིན་བདག་
སྙིང་ཆུ་ལྟར་གྲང་། །དེ་ཕྱིར་བསྟན་འགྲོའི་རྩ་ལག་གང་འདི་ཡི། །ཞལ་གསུང་སླད་མེད་ཡི་གེར་
བསྟར་བ་ལ། །རྒྱལ་རྣམས་དགྱེས་པའི་ཞལ་འཛུམ་གཡོ་དང་ལྷན། །ཐུགས་རྗེའི་ཕྱག་གིས་བདག་
ཡིད་སྐྱོང་དུ་གསོལ། །གཞན་ཡང་མར་གྱུར་འགྲོ་བའི་ཡིད་ཀྱི་མངལ། །ཉམས་རྟོགས་བཟང་པོའི་
ཁྱེའུ་སྤྲུམ་གྱུར་ཏེ། །ས་སྐྱོང་ནཱ་རོ་ཏ་པ་གང་དེ་ཡི། །ཐུགས་ཀྱི་དགོངས་པ་ཡོངས་སུ་རྫོགས་གྱུར་
ཅིག །
གསང་ཆེན་སློབ་བཤད་པའི་གྲལ་མཐར་ཞུགས་ཤིང་ཟབ་རྒུའི་ཆོས་ལ་ཐོས་ལོ་དང་བསམ་
ལོ་བྱས་ཀྱང་ཆོས་དང་གང་ཟག་ཐ་དད་དུ་གྱུར་ཏེ་རང་གི་རྒྱུད་མ་དུལ་བ་གཡག་རྒོད་ཀྱི་རྭ་ལྟར་
གྱོང་ཞིང་བགྲང་བྱའི་ཁུར་གྱིས་ནོན་པའི་བཙུན་གཟུགས་ཅན་ཆོས་དར་ནས་ངལ་བ་བྱས་པ་འདིས་
རྒྱལ་བསྟན་དང་སེམས་ཅན་ལ་ཕན་པ་འབའ་ཞིག་ཏུ་གྱུར་ཅིག །

༄༅། །སྨྱུང་བར་གནས་པའི་སྒྲུབ་ཐབས་ཀྱི་ཕན་ཡོན་དང་འབྲེལ་བའི་
ཉམས་ཁྲིད་ཐེག་པ་མཆོག་གི་སྒོ་འབྱེད་ཅེས་
བྱ་བ་བཞུགས་སོ། །
ན་མོ་གུ་རུ་ལོ་ཀི་ཤྭ་རཱ་ཡ། མི་མཇེད་ཞིང་གི་སྙིགས་དུས་འགྲོ་རྣམས་ལ། །ཐུགས་བསྐྱེད་
བརྩོན་འགྲུས་མཆོག་གི་གོ་བགོས་པས། །བསྐལ་བཟང་རྣམ་འདྲེན་སྟོང་ལས་ལྷག་པ་ཡི། །སྟོན་པ་
མཉམ་མེད་ལྷ་ཡི་བླ་མ་རྒྱལ། །རྒྱལ་བ་ཀུན་གྱི་ཐུགས་རྗེའི་རང་གཟུགས་ནི། །རྒྱལ་སྲས་སེམས་
དཔའ་སྟོང་གི་ཐུ་བོའི་ཚུལ། །རྒྱལ་བའི་ཞིང་ཁམས་ཀུན་ཁྱབ་ཕྲིན་ལས་གཏེར། །རྒྱལ་སྲས་ཕྱག་ན་
པདྨོས་འགྲོ་འདི་སྐྱོངས། །མཁྱེན་བརྩེ་ནུས་པའི་ཚ་ཟེར་སྟོང་དག་གིས། །བདག་བློའི་ཀུན་བརྟགས་
མུན་པ་དྲུངས་འབྱིན་པའི། །བཀའ་དྲིན་རྒྱལ་བ་ཀུན་ལས་ལྷག་པའི་བདག །རྣམ་འདྲེན་དམ་པའི་
ཚོགས་ཀུན་གཙུག་ན་རྒྱལ། །རིགས་དང་དཀྱིལ་འཁོར་ཀུན་ཁྱབ་འཁོར་ལོའི་མགོན། །མཚན་དང་
སྐུ་ཡི་བཀོད་པ་འབྱམས་ཀླས་པའི། །འཇམ་དབྱངས་བླ་མ་ཆོས་ཀྱི་བློ་གྲོས་ཁྱེད། །བྱང་ཆུབ་བར་
དུ་རིགས་ཀྱི་བདག་པོར་བཞུགས། །གཞན་ལ་ཕན་པར་འདོད་པའི་ལྷག་བསམ་གྱིས། །ཆོས་ཀྱི་
གླེང་མོ་ཅུང་ཞིག་བགྱིས་པ་ལ། །རྒྱལ་བའི་ཐུགས་རྗེ་འཇིགས་རུང་དྲག་པོའི་སྐུ། །ཆོས་སྲུང་ཚོགས་
ཀྱིས་ལེགས་པའི་སྡོང་གྲོགས་མཛོད། །
དེ་ལ་འདིར་དུས་གསུམ་གྱི་སངས་རྒྱས་ཐམས་ཅད་གཤེགས་ཤིང་གཤེགས་པར་འགྱུར་
བའི་ལམ་གཅིག་ཆོག་གི་རྒྱལ་པོ་ནི་བྱང་ཆུབ་མཆོག་ཏུ་སེམས་བསྐྱེད་པ་ཡིན་ཞིང་། དེས་ཀུན་ནས་
བསླངས་ཏེ་ཐེག་པ་ཆེན་པོའི་གསོ་སྦྱོང་གི་སྡོམ་པ་དང་འབྲེལ་ཏེ་སྨྱུང་བར་གནས་པའི་ཆོ་གའི་སྒོ་
ནས་འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་བསྒྲུབ་པའི་ཐབས་ལམ་གྱི་ཉམས་
ལེན་ཁྱད་པར་ཅན་འདི་ཉིད་ཁོ་ན་ལ་འབད་རིགས་པ་ཡིན་ཏེ། རང་རེ་བོད་ཁ་བ་ཅན་གྱི་ཡུལ་ལྗོངས་

འདི་འཕགས་པ་སྤྱན་རས་གཟིགས་ཀྱི་གདུལ་ཞིང་ཐུན་མོང་མ་ཡིན་པར་གྱུར་པའི་སྟོབས་ཀྱིས།
འཕགས་པའི་ཐུགས་རྗེ་དང་བྱིན་རླབས་ཀྱི་བཀའ་དྲིན་ལ་བརྟེན་ནས་བོད་ཁམས་སུ་སྐྱེས་པའི་
བྱིས་པ་ཆུང་ངུ་། ཨ་ཕ་དང་ཨ་མ་ཞེས་པའི་བརྡ་འཆད་ཤེས་ཙམ་གྱིས་ཀྱང་། མ་ཎི་འདོན་ཤེས་པ་
དང་ཁྱིམ་པ་མི་སྐྱ་ཕོ་མོ་ཕལ་ཆེ་ཤོས་རྣམས་ཀྱིས་ཀྱང་། གཞན་རབ་ཏུ་བྱུང་བ་དགེ་ཚུལ་སློང་གི་སྡོམ་
པ་ཞུ་བ་དང་སྲུང་སྡོམ་ཐོག །ཐོས་བསམ་འཆད་ཉན་སྒོམ་སྒྲུབ་སོགས་ལ་འབད་པའི་སྐལ་བ་མེད་
ཀྱང་། སེམས་ལ་ཅུང་ཟད་འཁོར་བ་ལ་སྐྱོ་ཤས་ཀྱི་ངེས་འབྱུང་དང་། ཕ་མ་དང་ཉེ་འབྲེལ་གཙོས་
སེམས་ཅན་གཞན་ལ་ཚེ་འདི་ཕྱི་གཉིས་ཀར་ལེགས་པོར་འོང་ན་སྙམ་པའི་བྱམས་པ། སྡུག་བསྔལ་
གྱིས་མནར་བ་རྣམས་ལ་དེ་དང་བྲལ་ན་ཅི་མ་རུང་སྙམ་པའི་སྙིང་རྗེ། ལས་རྒྱུ་འབྲས་ལ་ཡིད་ཆེས་
རགས་པ་ཙམ་རེ་རྙེད་ནས་སྡིག་པ་བྱས་པས་ཕྱི་མར་ངན་སོང་དུ་སྐྱེ་བ་ལའང་ཅུང་ཟད་སྐྲག་ཤེས་ཏེ། །
ཁ་ཞོར་དང་ལག་ཞོར་ལ་སྐྱབས་འགྲོ་དང་སྒྲོལ་མ། ཕྱག་དང་བསྐོར་བ། རྡོ་དང་སཱཙྪ། མ་ཎི་སོགས་
ཅི་ཤེས་ཅི་འགྲུབ་རེ་དང་། ཉིན་ཞག་ཕྲུགས་རེ་ལ་དཀའ་སྤྱད་ཧ་ལས་པོ་རེ་དགོས་ཀྱང་ང་མ་ཤི་གོང་སྨྱུང་གནས་གདན་གཅིག་དཀར་པོ་ཆ་བརྒྱད་ཅིག་ཐོན་ན་རབ། ཐ་ནའང་ཆ་རེ་ཟུང་ཙམ་ཞིག་ཐོན་
དགོས་སྙམ་པའི་རེ་འདུན་རེ་ཕལ་ཆེར་ལ་ཡོད་སྟབས། རང་རེའི་ཡུལ་ལྗོངས་འདིར་སྐྱེས་པ་བུད་
མེད་ལོ་ལོན་ཕལ་མོ་ཆེ་ནས་ཐ་ནའང་སྨྱུང་གནས་ཆ་རེ་ཟུང་འཆི་བའི་ལམ་རྒྱགས་ཁུར་རྒྱུ་རྙེད་པ་
འདིའང་། འཕགས་པ་སྤྱན་རས་གཟིགས་ཀྱི་ཐུགས་བསྐྱེད་ཀྱི་བཀའ་དྲིན་ཁོ་ནར་ཡིན། དེ་ཡང་
ཆོས་སྒྲུབ་པ་ལ། ཆོས་ཆོས་སུ་མ་སོང་ན། སླར་ངན་སོང་དུ་སྐྱེ་བའི་རྒྱུ་བྱེད་པ་དང་། ཆོས་ཞུ་ལོ་དང་
ཐོས་ལོས་འཁོར་བ་ལས་མི་གྲོལ་བར་གསུངས་པས། སྤྱིར་དགེ་བ་གང་སྒྲུབ་ཐམས་ཅད་རྣམ་དག་
རེ་དགོས་ཤིང་། ཁྱད་པར་དུའང་སྨྱུང་གནས་དཀར་པོ་ཆ་བརྒྱད་རྣམ་པར་དག་པ་ཞིག་ཐོན་ན། ཕྱི་
མ་ངན་སོང་གི་སྐྱེ་སྒོ་ཆོད། བསྐལ་པ་དཔག་ཏུ་མེད་པ་ནས་བསགས་པའི་སྡིག་སྒྲིབ་བྱང་། སངས་
རྒྱས་ཐོབ་པའི་ལམ་ལ་ཞུགས། ཚེ་འཕོས་མ་ཐག་ཏུ་བདེ་བ་ཅན་དུ་སྐྱེ་བ་སོགས་ཕན་ཡོན་བསམ་
གྱིས་མི་ཁྱབ་ཅིང་། འཛམ་གླིང་གི་རྒྱུ་ནོར་ཡོངས་རྫོགས་ཐོབ་པ་བས་བརྒྱ་འགྱུར་སྟོང་འགྱུར་དུའང་

དགའ་ངེས་ཅན་ཡིན་པས། དེ་ལྟ་བུའི་སྒོ་ནས་དཀའ་སྤྱད་དྲག་པོ་བྱས་ཏེ་སྨྱུང་གནས་ཆ་རེ་ཙམ་སྡོད་
ཐུབ་པ་དེ་ཡང་། བྱས་ལ་མ་བསགས་པའི་ལས་ཉིད་དུ་མ་སོང་བ་དགེ་བ་རྣམ་པར་དག་པ་ཞིག་ཏུ་
འགྱུར་དགོས། །
རྣམ་དག་ཏུ་འགྱུར་བ་ལའང་ཆོས་འདི་ཡི་ཕན་ཡོན་དང་། ལོ་རྒྱུས། སྡོམ་པ་ཐོབ་ཚུལ། གཏོང་
ཚུལ། ངོ་བོ། བསྲུང་བྱ། སྤང་བྱ། བཅས་ཚང་མ་ཞིབ་པར་མ་ཤེས་ནའང་། ཐ་ན་རགས་རིམ་ཙམ་
ཞིག་མ་ཤེས་ཐབས་མེད་ལ། དེ་ལས་ཀྱང་ཐོག་མར་སྔོན་འགྲོ་བློ་ལྡོག་གི་སྒོ་ནས་ཀུན་སློང་གི་སེམས་
བཅོས་པ་ཤིན་ཏུ་གལ་ཆེ་བས།
དེ་ལ་ཐུན་མོང་དང་། ཐུན་མོང་མ་ཡིན་པ་གཉིས་ལས། དང་པོ་ཐུན་མོང་གི་བློ་ལྡོག་ལ་བཞི་སྟེ།
དལ་འབྱོར་རྙེད་དཀའ་བ་ལ་བསམ་པ། འཆི་བ་མི་རྟག་པ་ལ་བསམ་པ། ལས་རྒྱུ་འབྲས་ལ་བསམ་པ།
འཁོར་བའི་ཉེས་དམིགས་ལ་བསམ་པའོ། །དང་པོ་ནི། དེ་ལ་དལ་འབྱོར་གྱི་མི་ལུས་ཞེས་པ་ནི།
སྤྱིར་མི་ལུས་ཐམས་ཅད་ལ་ཟེར་བ་མ་ཡིན་པར། རང་རེ་རྣམས་ཀྱི་ཆོས་སྒྲུབ་ཏུ་རུང་བའི་ལུས་རྟེན་
འདི་ལ་ཟེར་བ་ཡིན་ཞིང་། དེ་ཡང་ཆོས་སྒྲུབ་པ་ལ་འགལ་རྐྱེན་མི་ཁོམ་པའི་གནས་བརྒྱད་དང་བྲལ་ལ།
མཐུན་རྐྱེན་གྱི་འབྱོར་པ་བཅུ་ཚང་བ་དེས་ན་དལ་འབྱོར་གྱི་མི་ལུས་རིན་པོ་ཆེ་ཞེས་གྲགས། དེ་ཡང་
དང་པོ་ཆོས་སྒྲུབ་པ་ལ་འགལ་རྐྱེན་མི་ཁོམ་པའི་གནས་བརྒྱད་ནི། དམྱལ་བ་ཡི་དྭགས་དུད་འགྲོ་
དང༌། །ཀླ་ཀློ་ཚེ་རིང་ལྷ་དང་ནི། །ལོག་ལྟ་སངས་རྒྱས་ཀྱིས་སྟོང་པ། །ལྐུགས་པ་འདི་དག་མི་ཁོམ་
བརྒྱད། །ཅེས་གསུངས་པ་ལྟར། དམྱལ་བ་དང་། ཡི་དྭགས་དང་། དུད་འགྲོ་དང་། ལྷ་ཚེ་རིང་པོ་
དང་། ཀླ་ཀློའི་ཡུལ་མཐའ་འཁོབ་པ་དང༌། ལོག་ལྟ་ཅན་དང་། མུན་པའི་བསྐལ་པ་ལ་སྐྱེས་པ་དང་
བརྒྱད་ཡིན་ཞིང་། དེ་ལ་དམྱལ་བར་ཚ་དམྱལ་བརྒྱད། གྲང་དམྱལ་བརྒྱད། ཉེ་འཁོར་བ་དང་། ཉི་
ཚེ་བ་སྟེ། དམྱལ་ཁམས་བཅོ་བརྒྱད་གང་རུང་ལ་སྐྱེས་ན་ལུས་སེམས་ལ་མི་བཟོད་པའི་ཚ་གྲང་གི་
སྡུག་བསྔལ་གྱི་ཚོར་བ་དྲག་པོ་བར་མཚམས་སྐད་ཅིག་ཙམ་ཡང་མེད་པ་མྱོང་དགོས་པ་ཁོ་ནས་དུས་
འདའ་བས་ཆོས་བྱེད་དུ་མི་ཁོམ། ཡི་དྭགས་སུ་སྐྱེས་ན་ཟས་དང་སྐོམ་གྱིས་ཕོངས་པའི་བཀྲེས་སྐོམ་

གྱི་སྡུག་བསྔལ་ཁོ་ནས་དུས་འདའ་བས་ཆོས་བྱེད་དུ་མི་ཁོམ། དུད་འགྲོར་སྐྱེས་ན་སེམས་རྒྱུད་བླུན་
ཞིང་རྨོངས་པ་དང་། ནང་ཕན་ཚུན་གཅིག་ལ་གཅིག་གསོད་ཅིང་ཟ་བ་དང་། མི་ལ་སོགས་པས་དབང་
མེད་དུ་གཡོག་བཀོལ་སོགས་ཀྱིས་དུས་འདའ་བས་ཆོས་བྱེད་དུ་མི་ཁོམ། ལྷ་ཚེ་རིང་པོར་སྐྱེས་ན།
དུས་ཡུན་རིང་པོ་བསྐལ་པ་ལྔ་བརྒྱ་རེ་སོགས་སེམས་དང་སེམས་བྱུང་ཐམས་ཅད་འགགས་ནས་
བཟང་ངན་ཅི་ཡང་དྲན་རྒྱུ་མེད་པ་ཅན་དུ་འགྱུར་བས་ཆོས་བྱེད་དུ་མི་ཁོམ། མཐའ་འཁོབ་སངས་
རྒྱས་ཀྱི་བསྟན་པ་མེད་པའི་གནས་སུ་སྐྱེས་ན། དཀོན་མཆོག་གསུམ་ལ་དད་པ་དང་། ཆོས་དང་
ཆོས་མིན་གྱི་བླང་དོར་ཅུང་ཟད་ཙམ་ཡང་མི་ཤེས་པ་དུད་འགྲོ་ལྟ་བུར་གྱུར་པས་ཆོས་བྱེད་དུ་མི་
ཁོམ། མུན་པའི་བསྐལ་པ་ཞེས་པ། སངས་རྒྱས་འཇིག་རྟེན་དུ་མི་བྱོན་པའི་གནས་སྐབས་སུ་མི་
ལུས་ཐོབ་ཀྱང་དགོས་པ་མེད་དེ། དཀོན་མཆོག་གསུམ་གྱི་སྒྲ་རྣ་བའི་ལམ་དུ་ཐོས་རྒྱུ་ཙམ་ཡང་མེད་པས་ཆོས་བྱེད་དུ་མི་ཁོམ། དམ་པའི་ཆོས་དར་བའི་ཡུལ་ཁམས་ལ་མི་ལུས་ཐོབ་ཀྱང་། དཀོན་མཆོག་
ལ་དད་པ། སེམས་ཅན་ལ་སྙིང་རྗེ། ལས་འབྲས་ལ་ཡིད་ཆེས་མེད་པའི་ལོག་ལྟ་ཅན་དུ་སྐྱེས་ན།
སེམས་རྒྱུད་ལོག་ལྟས་བསླད་པ་ཡིན་པས་ཆོས་བྱེད་དུ་མི་ཁོམ། ལྐུགས་པ་ཞེས་པ། མི་ཡིན་ཀྱང་
ལས་ངན་པའི་སྟོབས་ཀྱིས། འཇའ་ཕོ་ཟེར་བ། སེམས་རྡིབ་པ་གླེན་ལྐུགས་བླང་དོར་བཟང་ངན་ཅི་
ཡང་མི་ཤེས་པ་ཞིག་ཏུ་གྱུར་ན་ལེགས་ཉེས་མི་ཤེས་པའི་སྒོ་ནས་ཆོས་བྱེད་དུ་མི་ཁོམ། ད་ལྟ་བདག་
ཅག་རྣམས་དེ་ལྟ་བུའི་ལུས་རྟེན་ངན་པ་བརྒྱད་པོ་གང་ལ་ཡང་མ་སྐྱེས་པས། ཆོས་སྒྲུབ་པ་ལ་མི་
ཁོམ་པ་གཏན་ནས་མེད་ཅིང་། ཤིན་ཏུ་དལ་ཞིང་ཁོམ་ལྕོགས་དང་ལྡན་པ་ཡིན་ཞེས་པའི་དོན་ནོ། །
་གཉིས་པ་ཆོས་སྒྲུབ་པའི་མཐུན་རྐྱེན་གྱི་འབྱོར་པ་བཅུ་ལས། དང་པོ་མཐུན་རྐྱེན་རང་རྒྱུད་ནས་
གཙོ་བོར་ཚང་དགོས་པའི་རང་འབྱོར་ལྔ་ནི། མིར་གྱུར་དབུས་སྐྱེས་དབང་པོ་ཚང་། །ལས་མཐའ་
མ་ལོག་གནས་ལ་དད། །ཅེས་པ་ལྟར། འགྲོ་བ་རིགས་དྲུག་ལས་མི་ལུས་ཐོབ་པས་ལུས་རྟེན་ཁྱད་
པར་ཅན་གྱི་འབྱོར་པ། དམ་པའི་ཆོས་དར་བའི་ཡུལ་དབུས་སུ་སྐྱེས་པས་ཡུལ་གྱི་འབྱོར་པ། མིག་
དང་རྣ་བ་ལ་སོགས་པའི་དབང་པོ་ཚང་བས་དབང་པོ་ཡོན་ཏན་གྱི་འབྱོར་པ། ལས་མཐའ་མ་ལོག་

པར་ཆོས་དགེ་བ་སྒྲུབ་པར་འདོད་པ་ནི་ལྷག་པའི་བསམ་པའི་འབྱོར་པ། སངས་རྒྱས་ཀྱི་བསྟན་པ་
ལ་དད་པ་རྙེད་པས་རང་རྒྱུད་དད་པའི་འབྱོར་པ་དང་ལྔའོ། །
གཉིས་པ་མཐུན་རྐྱེན་གཞན་རྒྱུད་ནས་གཙོ་བོར་ཚང་དགོས་པའི་གཞན་འབྱོར་ལྔ་ནི། སངས་
རྒྱས་བྱོན་དང་དེས་ཆོས་གསུངས། །བསྟན་པ་གནས་དང་དེའི་རྗེས་འཇུག །གཞན་ཕྱིར་སྙིང་ནི་
བརྩེ་བའོ། །ཞེས་པ་ལྟར་སངས་རྒྱས་འཇིག་རྟེན་དུ་བྱོན་པའི་སྐབས་ཡིན་པས་སྟོན་པ་ཁྱད་པར་ཅན་
གྱི་འབྱོར་པ། སངས་རྒྱས་དེས་ཀྱང་ཆོས་འཁོར་བསྐོར་བས་དམ་པའི་ཆོས་ཀྱི་འབྱོར་པ། དམ་པའི་
ཆོས་ཀྱང་མ་ནུབ་སྟེ་ད་ལྟ་གནས་པའི་དུས་ཡིན་པས་དུས་ཁྱད་པར་ཅན་གྱི་འབྱོར་པ། རང་ཉིད་ཀྱང་
ཆོས་སྒྲུབ་པའི་སྐལ་བ་དང་ལྡན་པ་འདི་རང་གི་སྐལ་བའི་འབྱོར་པ། དེ་ཡི་སྐབས་སུའང་རང་ལ་
ལེགས་ཉེས་བླང་དོར་སྟོན་པའི་དགེ་བའི་བཤེས་གཉེན་དང་འཕྲད་པས་ལྷག་པའི་ཐུགས་རྗེའི་
འབྱོར་པ་སྟེ་ལྔའོ། །་
དེ་ལྟར་ན་འགལ་རྐྱེན་མི་ཁོམ་པ་བརྒྱད་དང་བྲལ། མཐུན་རྐྱེན་གྱི་འབྱོར་པ་བཅུ་ཚང་བའི་
དལ་འབྱོར་ཆོས་ལྡན་གྱི་མི་ལུས་ཁྱད་པར་ཅན་འདི་ལྟ་བུ་ནི་རྙེད་པ་ཤིན་ཏུ་དཀའ་སྟེ། སྤྱོད་འཇུག་
ལས། དལ་འབྱོར་འདི་ནི་རྙེད་པ་ཤིན་ཏུ་དཀའ། །སྐྱེས་བུའི་དོན་སྒྲུབ་ཐོབ་པར་གྱུར་པ་ལ། །གལ་
ཏེ་འདི་ལ་ཕན་པ་མ་བསྒྲུབས་ན། །ཕྱིས་ནི་ཡང་དག་འབྱོར་པར་ག་ལ་འགྱུར། །ཞེས། དལ་འབྱོར་
གྱི་ལུས་རྟེན་བཟང་པོ་འདི། རྒྱུ་དང་དཔེ་དང་གྲངས་ཀྱི་སྒོ་ནས་གང་ནས་བསམས་ཀྱང་རྙེད་པའམ་
ཐོབ་པར་དཀའ་ཞིང༌། འདི་ཐོབ་པ་ན་སྐྱེས་བུའི་དོན་གནས་སྐབས་ལྷ་དང་མི་ཡི་བདེ་བ། མཐར་
ཐུག་རྣམ་གྲོལ་རྫོགས་པའི་སངས་རྒྱས་ཀྱི་གོ་འཕང་གི་ཡོན་ཏན་མན་ཆད་ཀྱི་དོན་ཐམས་ཅད་ཀྱང་
སྒྲུབ་ནུས་པའི་ལུས་རྟེན་ཐོབ་པར་གྱུར་པའི་སྐབས་འདི་ལ། དལ་འབྱོར་རྙེད་པའི་དོན་པོ་བདག་
རང་དང་། ཕ་མ་སེམས་ཅན་གཞན་ལ་ཕན་པའི་དམ་པའི་ཆོས་ཤིག་མ་བསྒྲུབས་ན། ཕྱིས་རང་ཉིད་
ཤི་ནས་ངན་སོང་གི་གཡང་སར་ལྟུང་ཟིན་པའི་དུས་སུ་ནི། ཡང་དག་པའི་ཆོས་སྒྲུབ་པའི་མཐུན་རྐྱེན་
གྱི་འབྱོར་པ་ཚང་བར་ག་ལ་འགྱུར་ཏེ་མི་འགྱུར་རོ། །ཞེས་གསུངས་པའི་དོན་ཡིན་ཞིང་། དེ་ཡང་

རྙེད་པར་དཀའ་བའི་ཚུལ་ནི། རྒྱུ་དང་དཔེ་དང་གྲངས་གང་ལ་བསམས་ཀྱང་རྙེད་པར་དཀའ་སྟེ།
དང་པོ་རྒྱུ་ཡི་སྒོ་ནས་རྙེད་པར་དཀའ་བ་ནི། དལ་འབྱོར་གྱི་མི་ལུས་ཐོབ་པའི་རྒྱུ་ནི། འཇུག་པ་ལས།
སོ་སོའི་སྐྱེ་བོ་རྣམས་དང་གསུང་སྐྱེས་དང་། །རང་བྱང་ཆུབ་ལ་བདག་ཉིད་ངེས་རྣམས་དང་། །རྒྱལ་
སྲས་ས་ལ་ལེགས་པར་སྤྱོད་པ་ཡང་། །མངོན་མཐོའི་རྒྱུ་ནི་ཚུལ་ཁྲིམས་ལས་གཞན་མེད། །ཅེས་
གསུངས་པ་ལྟར་དགེ་བསྙེན་ཕ་མའམ། དགེ་ཚུལ་ཕ་མ། དགེ་སློང་ཕ་མ། དགེ་སློབ་མ། དགེ་སློང་
ཕ་མ་སྟེ་གཏན་ཁྲིམས་བདུན་པོ་གང་ཡང་རུང་བའམ། ཡང་ན་བསྙེན་གནས་ཀྱི་སྡོམ་པ་ཉིན་ཞག་
ཕྲུགས་གཅིག་ལ་སྲུང་བའི་དུས་ཁྲིམས་ཏེ། དེ་ལྟ་བུའི་སོ་སོར་ཐར་པ་རིས་བརྒྱད་ཀྱི་སྡོམ་པ་གང་
རུང་ཐོབ་ལ་མ་ཉམས་པར་ཉམས་སུ་བླངས་པ་ཞིག་ཡོད་དགོས་པ་གཞིར་བཞག །ལས་མི་དགེ་བ་
བཅུ་སྤོང་བའི་དགེ་བ་བཅུ་ཡི་ཉམས་ལེན་ལ་ཚུལ་བཞིན་དུ་འབད་པའི་བསོད་ནམས་རྒྱ་ཆེན་དང་
ལྡན་ཞིང་། འཆི་བའི་མཚམས་སྦྱོར་གྱི་རྐྱེན་བཟང་པོ་ཞིག་གིས་མཚམས་སྦྱར་བ་དང་བཅས་པའི་
རྒྱུ་རྐྱེན་ཕུན་སུམ་ཚོགས་པ་ཞིག་དགོས་པར་གསུངས་པས། དེ་ལྟ་བུའི་རྒྱུ་རྐྱེན་དེ་དག་རང་དང་
གཞན་གྱི་རྒྱུད་ན་ཚང་བ་ཇི་ཙམ་ཡོད་པ་འདུག་དཔྱད་ན། དལ་འབྱོར་འདི་རྙེད་པར་དཀའ་བ་ལ་
ངེས་ཤེས་མི་སྐྱེ་བའི་དོན་མེད་དོ། ། ་
གཉིས་པ་གྲངས་ཀྱི་སྒོ་ནས་རྙེད་པར་དཀའ་བ་ནི། མདོ་ལས་དམྱལ་བ་ནི་ས་ཆེན་པོའི་རྡུལ་
དང་མཉམ་པ་དང་། ཡི་དྭགས་ནི་ཁ་བ་དང་བུ་ཡུག་འཚུབ་པ་ལྟ་བུ་དང་དུད་འགྲོ་ནི་ཆང་འགག་གི་
སྦང་མ་ལྟ་བུ་དང་། མཐོ་རིས་ཀྱི་མི་དང་ལྷ་ནི། སེན་མོའི་སྟེང་གི་རྡུལ་དང་འདྲ་བར་གསུངས་ཤིང་།
དེ་ཡང་ངན་སོང་གསུམ་གྱི་ནང་ནས་སེམས་ཅན་ཤིན་ཏུ་གྲངས་ཉུང་ཤོས་ནི་དུད་འགྲོ་ཡིན་པ་ལ།
དེ་ལས་ཀྱང་བྱིངས་ན་གནས་པའི་དུད་འགྲོ་དང་། ཁ་འཐོར་གྱི་རིགས། རི་གཡུང་འདབ་ཆགས་
སོགས་གཞན་ལྟ་ཞོག །འབུ་སྲིན་ལྟ་བུ་རིགས་གཅིག་ལ་མཚོན་ན། ནམ་ཟླ་དབྱར་དུས་སུ་ལུང་པ་
གཅིག་གི་ནང་དུ་ཡོད་པའི་འབུ་སྲིན་ལ་གྲངས་མེད་པ་ལྟ་ཞོག །མི་གཙང་བའི་ཁྲོད་ལྟ་བུའམ། རྟ་
ཟོག་གི་མལ་འདམ་རྫབ་བམ། ལྕི་བ་རྙིང་པའམ། སེམས་ཅན་གྱི་རོ་ཞིག་ཞག་གྲངས་ཁ་ཤས་ཤིག་

ལུས་པའི་ཁོག་ཏུ་ཞུགས་པའི་འབུ་ཡི་གྲངས་དེ་ཙམ་ལ་བསམ་ན། འཛམ་བུ་གླིང་དུ་སྐྱེས་པའི་མི་ཡོད་
ཚད་ཀྱི་གྲངས་ལའང་དེ་ཙམ་ཨེ་ཡོད་ན་སྙམ་པ་ལྟ་བུ་འདི་ལ་ཐམས་ཅད་ཀྱིས་བསམ་ན་མི་ལུས་
ཙམ་ཞིག་ཀྱང་རྙེད་པར་དཀའ་བ་ཡིན་ཚུལ་ཧ་མི་གོ་བའི་འོས་མེད་ཅིང་། མི་ལས་ཀྱང་ཆོས་སངས་
རྒྱས་ཀྱི་བསྟན་པ་མེད་པའི་མཐའ་འཁོབ་ཀྱི་ཡུལ་གྱི་གྲོང་པ་ཆེ་ཤོས་ཤིག་གི་ནང་དུ་སྐྱེས་པའི་མི་
ལུས་བྱུར་པོ་བ་ཙམ་ཐོབ་པའི་སྐྱེས་པ་བུད་མེད་ཀྱི་གྲངས་ལ་བསམ་ན། བོད་ཆོས་ལྡན་གྱི་ཞིང་ཁམས་
ཡོངས་རྫོགས་ཀྱི་མི་ལའང་དེ་ཙམ་ཞིག་ཨེ་ཡོད་ན་སྙམ་པ་ལྟ་བུ་དང་། དེ་ཡང་ཆོས་ལྡན་གྱི་ཞིང་ལ་
སྐྱེས་པའི་མི་བརྒྱ་ཙམ་ཞིག་ཡོད་ཀྱང་། དེའི་ནང་ནས་ཞེ་སྙིང་ནས་ཆོས་སྒྲུབ་འདོད་པའི་མི་བཅུ་ཙམ་
ཡོད་ས་ཨེ་འདུག །ཆོས་སྒྲུབ་འདོད་པའི་མི་བརྒྱ་ཡོད་ཀྱང་། དེའི་ནང་ནས་དངོས་སུ་ཆོས་སྒོར་
ཞུགས་ཐུབ་པའི་མི་བཅུ་ཙམ་ཡོད་ས་ཨེ་འདུག །ཆོས་སྒོར་ཞུགས་པའི་མི་བརྒྱ་ཡོད་ཀྱང་། དེའི་
ནང་ནས་ཆོས་ཀྱི་ཉམས་ལེན་གནད་དུ་ཁེལ་ཏེ་ཆོས་པ་རྣམ་དག་རེ་འོང་བའི་མི་བཅུ་ཙམ་ཨེ་ཡོད་
ན་སྙམ་པ་ལྟ་བུར་གྱུར་པས། དེ་དག་གི་ཚུལ་ལ་ཞིབ་ཏུ་བསམ་ན། ཆོས་ལྡན་གྱི་མི་ལུས་འདི་རང་
དགར་རྙེད་པའི་ཚོད་དུ་མི་གདའོ། །་
གསུམ་པ་དཔེ་ཡི་སྒོ་ནས་རྙེད་པར་དཀའ་བའི་ཚུལ་ནི། མདོ་ཡི་དོན། སྤྱོད་འཇུག་ལས། རྒྱ་
མཚོ་ཆེར་གཡེངས་གཉའ་ཤིང་གི། །བུ་གར་རུས་སྦལ་མགྲིན་ཆུད་ལྟར། །དེ་ཉིད་ཕྱིར་ན་བཅོམ་
ལྡན་གྱིས། །མི་ཉིད་ཤིན་ཏུ་ཐོབ་དཀའ་གསུངས། །ཞེས་སྟོང་གསུམ་འཇིག་རྟེན་གྱི་ཁམས་དང་རྒྱ་
ཁྱོན་མཉམ་པའི་རྒྱ་མཚོ་ཆེན་པོ་གཏིང་རིང་ཞིང་མཐའ་རྒྱ་ཆེ་བའི་ཁར། གཉའ་ཤིང་བུ་ག་གཅིག་
ཅན་འདོམ་གང་ཙམ་ཞིག་རླུང་གིས་ཕྱོགས་ཐམས་ཅད་དུ་བསྐྱོད་ཅིང་མི་གནས་པ་ཞིག་ཡོད་པ་ལ།
རྒྱ་མཚོ་དེ་ཡི་ནང་ན་རུས་སྦལ་མིག་གཉིས་ཀ་མེད་པའི་ཞར་བ་ཞིག་ཡོད་པར། ལོ་བརྒྱ་ཕྲག་རེ་རེའི་
མཚམས་ནས་མགྲིན་པ་ཡན་རྒྱ་མཚོའི་ཁར་འབུད་ཙམ་རེ་བྱས་པ་ན། རུས་སྦལ་གྱི་མགྲིན་པ་དེ་
གཉའ་ཤིང་གི་བུ་གར་ཆུད་པ་བས་ཀྱང་། ད་རུང་མི་ལུས་ཐོབ་དཀའ་བར་གསུངས་ཤིང་། དེའི་
དོན་ནི། སྲིད་པ་འཁོར་བ་འདི་མཐའ་མེད་པ་ལ་རྒྱ་མཚོ་ལྟ་བུ། འཁོར་བའི་སེམས་ཅན་རྣམས་

ལས་མི་ལུས་ཐོབ་པའི་རྒྱུ་དགེ་བ་སྒྲུབ་པ་དེ་ཤིན་ཏུ་ཉུང་བ་ལ་རུས་སྦལ་གཅིག་ལྟ་བུ། རྒྱུ་དགེ་བ་
དེ་ཡང་དུས་ནམ་ཡིན་མི་འགྲུབ་པ་ནི། རུས་སྦལ་གྱི་མགྲིན་པ་དེ་ལོ་བརྒྱ་རེའི་མཚམས་ནས་མ་གཏོགས་
རྒྱ་མཚོའི་ཁར་འབུད་རྒྱུ་མེད་པ་ལྟ་བུ། མི་ཡི་བར་སྲིད་དེ་ལ་མི་ཡི་སྐྱེ་གནས་ཚོལ་བའི་ཤེས་རབ་
ཀྱི་མིག་མེད་པ་ནི་རུས་སྦལ་ཞར་བ་ལྟ་བུ། མཐོ་རིས་མི་ཡི་སྐྱེ་སྒོ་དེ་ཤིན་ཏུ་ཉུང་བ་ལ་གཉའ་ཤིང་
འདོམ་གང་ཙམ་ལ་བུ་ག་གཅིག་མ་གཏོགས་མེད་པ་ལྟ་བུ། མི་ལུས་ཐོབ་པའི་ལས་བཟང་པོ་ཙམ་
ཡོད་ཀྱང་། བར་སྲིད་ཀྱི་སྐབས་ན་མི་ལུས་ཐོབ་པའི་སྐྱེ་གནས་ལ་རང་དགར་འཇུག་མི་ནུས་པ་བར་
ཆད་ཀྱི་རྐྱེན་ཤིན་ཏུ་མང་བ་ནི། གཉའ་ཤིང་དེ་སྐད་ཅིག་ཙམ་ཡང་མི་སྡོད་པ་རླུང་གིས་ཕྱོགས་ཀུན་
ཏུ་བསྐྱོད་པ་ལྟ་བུ་ཡིན་པར་གསུངས་ཤིང་། དེས་མཚོན་ཏེ། མདོ་ལས་དཔེ་དུ་མའི་སྒོ་ནས་རྙེད་པར་
དཀའ་བའི་ཚུལ་གསུངས་པ་རྣམས་ལ་དཔྱད་ན་མི་ལུས་འདི་ཤིན་ཏུ་རྙེད་པར་དཀའ་བ་ཡིན་འདུག །
དེ་ལྟ་བུའི་རྒྱུ་དང་དཔེ་གྲངས་གསུམ་པོ་གང་ལ་བསམས་ཀྱང་སྤྱིར་མི་ལུས་ཁྱད་པར་ཅན་དེ་ཐོབ་
པར་དཀའ་རུང་ད་ལྟ་རང་རེ་རྣམས་ཀྱིས་སྐྱེ་བ་སྔོན་མ་རྣམས་སུ་ཆོས་ལྡན་གྱི་མི་ལུས་རེ་ཐོབ་པའི་
རྒྱུ་དགེ་བ་སྟོབས་ཆེན་རེ་འགྲུབ་སྟེ། དེའི་འབྲས་བུ་མི་ལུས་བཟང་པོ་རེ་རང་རང་གིས་ཐོབ་འདུག་
པ་འདི་ལ་བསམ་ན་རང་ཉིད་རང་ལ་བཀའ་དྲིན་ཤིན་ཏུ་ཆེ་བ་ཡིན། དེས་ན་ད་ལྟ་བདག་ཅག་རྣམས་
ཆོས་སྒྲུབ་པ་ལ། སྒྲུབ་པའི་ལུས་རྟེན་གྱིས་མི་ཕོངས། བསྒྲུབ་རྒྱུའི་ཆོས་ཀྱིས་མི་ཕོངས་བསྟེན་པའི་
བླ་མས་མི་ཕོངས་ཤིང་།ནོངས་པ། ནུབ་ཕྱི། སྔ་དྲོ་དང་ཕྱི་དྲོ། ཉིན་གུང་དང་མཚན་གུང་སོགས་
ནམ་སྒྲུབ་ནའང་སྒྲུབ་ཆོག་པ་དང་། ཆོས་ཚུལ་བཞིན་དུ་བསྒྲུབས་ཏེ་འཁོར་བ་སྡུག་བསྔལ་གྱི་བཙོན་
ར་ངན་པ་འདི་ཉིད་ནས་བྲོས་ཏེ། ནུབ་ཕྱོགས་བདེ་བ་ཅན་དང་། ། ཐར་པ་སངས་རྒྱས་ཀྱི་གོ་འཕང་
སོགས་གར་འགྲོ་རང་དབང་ཆེ་བ་དེ། དཔེར་ན་ཉེས་པ་ཅན་གྱི་མི་དཔའ་བོ་གར་འགྲོ་ཆོག་པའི་
སྒང་ལ་ཁ་ལ་སླེབས་པ་ལྟ་བུར་གྱུར་པའི་སྐབས་འདིར་ཆོས་སྒྲུབ་པ་འདི་ལ་སྙིང་རུས་ཤིག་ཆེ་དགོས་
མ་གཏོགས། ཉེས་ཅན་གྱི་མི་དཔའ་བོ་དེ་བཟུང་ནས་ལྕགས་ཐག་གིས་བསྡམས་ཏེ་བཙོན་རར་བཅུག་
ཟིན་པ་ལྟ་བུར་གྱུར་ཏེ། དལ་འབྱོར་ཆོས་ལྡན་གྱི་ལུས་འདི་དུད་འགྲོ། རྟ་ཟོག་སོགས་རྩྭ་ཟ་ཆུ་

འཐུང་བའི་ལུས་དང་ཁྱད་པར་མེད་པར། ཚེ་འདི་ཡི་ལྟོ་ཟས་རྒྱབ་གོས་ཙམ་ཁོ་ན་སྒྲུབ་སྤྱད་བྱས་ཏེ།
དེའི་ངང་དུ་མི་ཚེ་ཟད་ཤོར་ན། དེས་དལ་འབྱོར་གྱི་ལུས་ཐོབ་པ་ཆུད་ཟོས་ཏེ། ནམ་ཞིག་འཆི་བའི་
དུས་ན། དམྱལ་བར་སྐྱེ་བའི་བར་སྲིད་ཅིག་གྲུབ་སྟེ། བར་དོའི་འཕྲང་ཆེན་རིང་མོ་འགྲིམ་སྟེ་ལས་
ཀྱི་རླུང་དམར་དྲག་པོས་རྒྱབ་ནས་དེད། ། འཇིགས་པའི་མུན་པ་ནག་པོས་མདུན་ནས་བསུ། ལས་
མཁན་གཤིན་རྗེའི་སྐྱེས་བུ་འཇིགས་སུ་རུང་བ་རྣམས་ཀྱིས་གཤིན་རྗེའི་ཞགས་པ་ནག་པོས་སྐེ་ནས་
བསྡམས་ཏེ་ལྕགས་སྲེག་གི་ས་གཞི་མེ་འབར་བའི་སྟེང་དུ་སྤྱི་ཚུགས་སུ། ཐོ་བ་སོགས་ཀྱིས་བརྡེག་སྟེ།
སོད་སོད་དང་རྒྱོབ་རྒྱོབ་ཀྱི་འཇིགས་སྒྲ་དང་བཅས་ཏེ་དབང་མེད་དུ་དྲན་ལོང་དང་བསམ་ལོང་མེད་
པར་བཀར་འགྲོ་བའི་དུས་དེ་ཙམ་ན་འགྱོད་པ་བྱས་པས་དགོས་པ་ཅི་ཡང་མི་འགྲུབ། དེས་ན་ད་ལྟ་
ལུས་སེམས་ལ་རང་དབང་ཡོད་པའི་སྐབས་འདིར་དལ་འབྱོར་ལ་སྙིང་པོ་ལོན་ངེས་ཅན་གྱི་དམ་
པའི་ཆོས་རེ་འགྲུབ་དགོས་པ་ཡིན་ནོ། ། ་
གཉིས་པ་འཆི་བ་མི་རྟག་པའི་ཚུལ་བསམ་པ་ལ། དེ་ཡང་མི་ཕལ་ཆེར་གྱིས་བསམ་པ་ལ་དལ་
འབྱོར་གྱི་མི་ལུས་ཟེར་བ་འདི་དེ་ཙམ་རྙེད་པར་དཀའ་བ་ཡིན་མོད། ང་རང་ད་ལྟ་ལོ་གྲངས་ཉུང་།
གནས་སྐབས་ང་མི་འཆི། འཆི་བ་ལ་སྐྲག་མི་དགོས་བསམ་སྟེ་རང་མགོ་རང་གིས་གཡོགས་ནས།
རབ་ཏུ་བྱུང་བའི་བླ་མ་དང་གྲྭ་པའི་ཚུལ་བཟུང་བ་ཞིག་ཡིན་ན། རང་གི་ཁ་ཏོན་བཟླས་བརྗོད། སྒྲིག་
འདོན་བློ་ལེན། གདངས་དབྱངས་སྟངས་ཀ །ཐོས་པ་དང་བསམ་པ། མཚམས་དང་བསྙེན་སྒྲུབ་
སོགས་ཀྱི་དགེ་སྦྱོར་དེ་བླ་མ་དང་གྲྭ་པའི་ལས་ཁུར་སྟངས་ནི་དེ་ཁོ་ན་ཡིན་ཀྱང་། ཕལ་ཆེར་གྱིས་དེ་
དག་ཕར་བསྒྱུར་ཏེ། རབ་བྱུང་གི་རྟགས་ལ་མགོ་བྱི་བོ། ལུས་དམར་པོ་དང་བྲལ་ཙམ་མི་བྲལ་ཙམ་
གྱི་ངང་། ཁྱིམ་ངན་གྱི་བཟའ་དཔོན་ཞིག་བུད་ནས་དེའི་ཁ་ར་འཚོ་ཆུས། རང་ཁེ་གཞན་ཕམ་འདོད་
པའི་གཡོ་སྒྱུའི་ཁུག་མགོ། མནའ་ཟ་ཚོང་རྒྱབ། ཆང་རག་དང་ཤོ་བག །མཐོ་དགའ་དམའ་དོགས།
ཆགས་སྡང་རྨོངས་གསུམ། དགྲ་ཕུགས་དང་གྱོད་ཕུགས། །ཁ་བདེ་སེམས་འཕྲུལ་ཅི་འདྲ་ཞིག་ལ་
ཐུག་ཀྱང་། ནམ་ལངས་པ་དང་། ཞྭ་ཕུད་པ་ལྟ་བུར་གྱུར་ཏེ་སྔ་ལངས་དང་ཉལ་ཕྱི། འཁྱགས་བསྲན་

དང་ལྟོགས་བསྲན། བརྩོན་འགྲུས་དང་དམུར་སྡུག།འགུལ་ཡངས་ཟེར་ཡངས་ཐམས་ཅད་སུ་ཡི་
མཁས་སུ་ཡི་བཙོག །ཁྲེལ་དང་ངོ་ཚ་སྐྱིད་སྡུག་སོགས་གང་ལའང་འཛེམ་དོགས་གཏན་ནས་མེད་
པའི་ལྕགས་འབག་རེ་གྱོན། རབ་བྱུང་གི་ལས་བྱ་བ་ཞིག་ལ་ཐུག་དུས། ངོ་ཚ་གདོང་སྨད། ཁ་དང་
ལག་པ་ཐམས་ཅད་འཁོབ། སེམས་ཀྱིས་དཔྱད་རྒྱུ་དང་དྲན་རྒྱུ་མེད་པར། ཐ་ན་གོས་སྣེ་གསུམ་
ལུས་ལ་གྱོན་ལུགས་ཙམ་ཡང་ཚུལ་དང་མཐུན་པ་ཙམ་རེ་ཡང་འབྱུང་དཀའ་བ་རེ་མཐོང་ཞིང་།
འགའ་ཞིག་ཁ་འདོན་བཟླས་བརྗོད་སོགས་རབ་བྱུང་གི་ཚུལ་ལུགས་ཕལ་ཆེར་སྐྱོན་མེད་རེ་ཡོད་
ཀྱང་། ཤི་གསོན་གྱི་དཀོར་ཁ་གྲོང་ཆོག་ཁོ་ནས་དབུ་འཁོར་ཏེ། རྙེད་བཀུར་ཡོན་འབུལ་སོགས་རྒྱུ་
ནོར་ལོངས་སྤྱོད་ལ་ཧ་ཅང་ཞེན་ཆགས་ཆེ་བས་སེམས་བསླུས་ཏེ། ཚེ་ཕྱི་མ་སྙིང་ལ་བཅང་བའི་སྒོ་
ནས། རང་ཟས་དེང་རང་གོས་ལ་སྤྱོད་དེ་ཐ་ན་ལོ་དང་ཟླ་བ་རེ་ཟུང་ཙམ་རེ་ལའང་། ཐོས་བསམ་
སྒོམ་གསུམ་མམ། བསྙེན་སྒྲུབ་ལས་སྦྱོར་སོགས་ལ་འབད་རྒྱུ་མི་གྲུབ་པའི་ངང་དུ་ཚེ་ཟད་དེ་གློ་བུར་
དུ་འདས་དགོས་པ་ཡང་མང་པོ་མཐོང་། ཁྱིམ་པ་མི་སྐྱ་ཕོ་མོ་ཞིག་ཡིན་ན། ཕལ་མོ་ཆེ་ནས་འཇིག་
རྟེན་འཁོར་བའི་སོ་ནམ། རྩྭ་ཐུ་ནས་བརྔ། རྨོ་བརྐོ་སོ་ནམ། ཁྲལ་དང་འུ་ལག །ཚོང་དང་ཁེ་སྐྱེད།
དམག་ལས་ཇག་འགྲོ། ཆུ་ལེན་རྡོ་བཏགས། ཕུ་འགྲོ་མདོའ་འདུག །ཁྲོམ་ལྟད་མོ། ཟ་ཆུས་འཐུང་
སྐོལ་སོགས་ཟད་རྒྱུ་དང་བཞག་རྒྱུ་གཏན་ནས་མེད་པའི་ངང་། ངས་ཆོས་ག་གེ་མོ་ཞིག་འགྲུབ་
དགོས་ཏེ། ད་ལོ་མ་འགྲུབ་ནའང་སང་ཕོད་སྒྲུབ། དབྱར་ཁ་མིན་སྟོན་ཁ་ཡིན། དགུན་ཁ་མིན་
དཔྱིད་ཀ་ཡིན། དེ་རིང་མིན་སང་ཉིན་ཡིན། སྔ་དྲོ་མིན་ཕྱི་དྲོ་ཡིན་སོགས། དེ་འདྲ་བ་ཞིག་གིས་ཚེ་
ཡི་འདུ་བྱེད་ནི་ཉི་མ་རེ་རེ་བཞིན་དུ་ཟད། ཆོས་ད་བྱེད་ཀྱི་ངང་ནས་གློ་བུར་དུ་འཆི་ལ་ཐུག་ཟིན། ཐ་ན་
ཁ་ཞོར་དང་ལག་ཞོར་ཙམ་ལའང་ཕྱག་དང་བསྐོར་བ། ་མ་ཎི་སོགས་ཅི་འགྲུབ་རེ་བྱས་ན་གྲངས་
མང་པོ་ཙམ་འགྲུབ་རྒྱུ་ཡིན་ཀྱང་། སེམས་རྟག་འཛིན་གྱི་དབང་དུ་གྱུར་ཏེ་བག་མེད་པར་སོང་བས་
མ་འགྲུབ། རང་མགོ་རང་གིས་བསྐོར་རང་སེམས་རང་གིས་བསླུས་ཏེ། གློ་བུར་དུ། མིག་མཆི་མ་ཐ་རེ།
ཁ་སྔོ་བསྒྲད་དེ། སེམས་ཡི་མུག་གི་ཚེ་འདི་ཡི་སྣང་བ་ཐམས་ཅད་ནུབ་སྟེ། ཕྱི་མ་གཤིན་རྗེའི་དྲུང་དུ་

འགྲོ་དགོས་པ་དེ་དག་ནི་འཆི་བ་མི་རྟག་པ་དྲན་མ་ཤེས་པའི་ཉེས་པ་ཁོ་ན་ཡིན་པས། །
དེས་ན་འཆི་བ་མི་རྟག་པ་བསམ་པ་འདི་ལ་བཞི་སྟེ། སྤྱིར་འདུས་བྱས་ཐམས་ཅད་མི་རྟག་
པར་བསམ་པ། བྱེ་བྲག་ཏུ་འཆི་བ་མི་རྟག་པར་བསམ་པ། ནམ་འཆི་ཆ་མེད་ལ་བསམ་པ། འཆི་
རྐྱེན་ངེས་མེད་ལ་བསམ་པའོ། །དང་པོ་ནི། སྤྱིར་ཕྱི་ནང་སྣོད་བཅུད་ཁམས་གསུམ་གྱིས་བསྡུས་
པའི་འདུས་བྱས་ཀྱི་ཆོས་ཐམས་ཅད་མི་རྟག་པ་ཡིན་ཏེ། སྟོན་པ་སངས་རྒྱས་ཀྱི་མདོ་སྡེ་ལས། སྲིད་
གསུམ་མི་རྟག་སྟོན་ཀའི་སྤྲིན་དང་འདྲ། །འགྲོ་བའི་སྐྱེ་འཆི་གར་ལ་བལྟ་དང་མཚུངས། །སྐྱེས་བུའི་
ཚེ་སྲོག་ནམ་མཁའི་གློག་འགྱུ་དང་། །རི་གཟར་འབབ་ཆུ་བཞིན་དུ་མྱུར་མགྱོགས་འགྲོ། །ཞེས་
གསུངས་པ་ལྟར། ཕྱི་སྣོད་ཀྱི་འཇིག་རྟེན་ས་རྡོ་སོགས་སྲ་མཁྲེགས་ཅན་གྱི་དངོས་པོ། རི་ཡི་རྒྱལ་པོ་
རི་རབ་ལྷུན་པོ། གསེར་གྱི་རི་བདུན། གླིང་བཞི་གླིང་ཕྲན་བརྒྱད་ཕྱི་ཡི་ལྕགས་རི་དང་བཅས་པ་དང་།
མཐའ་ཡི་རྒྱ་མཚོ་ཆེན་པོ། རོལ་པའི་མཚོ་བདུན་ཁ་འབབ་ཀྱི་ཆུ་བོ་ཆེན་པོ་བཞི། མཚོ་མ་དྲོས་པ་
སོགས་རི་གླིང་རྒྱ་མཚོ་དང་བཅས་པ་འདི་དག་ཐམས་ཅད་རྟག་བརྟན་གྱི་ཆོས་གཅིག་ཀྱང་མེད་པར་
ཐམས་ཅད་སྔ་ཕྱི་གཞན་ནས་གཞན་དུ་འགྱུར་ཞིང་། མཐར་བསྐལ་པའི་མེ་དང་ཆུ་རླུང་ཅི་རིགས་
ཀྱིས་འཇིག་སྟེ། རྩྭ་སྤུར་ཐལ་བ་རྡུལ་ཕྲན་ཙམ་ཡང་མི་ལུས་པ་འཇིག་པའི་ཆོས་ཅན་ཡིན་པ་དང་།
དུས་ཚོད་ལའང་དབྱར་དགུན་སྟོན་དཔྱིད་ཉིན་མཚན་སོགས་འགྱུར་བའི་ཆོས་ཅན་ཁོ་ན་མ་གཏོགས་
མེད་པ་དང་། དཔྱིད་དུས་ཀྱི་མེ་ཏོག དབྱར་དུས་ཀྱི་རྩྭ་ཤིང་། སྟོན་དུས་ཀྱི་ལོ་འབྲས། དགུན་དུས་
ཀྱི་འཁྱག་རོམ། ཉིན་མོའི་སྣང་བ། མཚན་མོའི་མུན་པ་སོགས་ཐམས་ཅད་མི་རྟག་པ་ཡིན་པ་དང་། །
རྗེ་བཙུན་གྲགས་པས། བརྒྱ་བྱིན་ཐ་མར་འགྲོ་ཡིན་འདུག །ཉི་ཟླ་མུན་པར་འགྱུར་གྱིན་འདུག །
སྒྱུར་རྒྱལ་བྲན་དུ་འགྲོ་ཡིན་འདུག །ཁ་དྲག་པོ་ཞན་པོར་འགྲོ་ཡིན་འདུག །ཕོ་ཕྱུག་པོ་དབུལ་པོར་
འགྲོ་ཡིན་འདུག །ཅེས་གསུངས་པ་ལྟར། སྟོང་གསུམ་མི་མཇེད་ཀྱི་བདག་པོ་ལྷ་ཚངས་པ་ཆེན་པོ་
དང༌། ལྷ་ཡི་དབང་པོ་བརྒྱ་བྱིན་ལ་སོགས་པ་ཡིན་ཀྱང་མི་རྟག་སྟེ། མཐོ་རིས་ཟག་བཅས་ལས་ཀྱི་
འཕེན་ཤུགས་ཟད་དེ་ནམ་ཞིག་ན་ངན་སོང་གི་གནས་སུ་སྐྱེ་བ་ཡོད་པ་དང་། ལྷ་ཡི་བུ་ཉི་མ་དང་ཟླ་

བའི་ལུས་སུ་སྐྱེས་ཏེ་རང་གི་ཁང་བཟང་གི་འོད་ཙམ་གྱིས་ཀྱང་གླིང་བཞིའི་མུན་པ་སེལ་ནུས་པ་དེ་
དག་ཀྱང་མི་རྟག་སྟེ་ཚེ་འཕོས་ནས་གླིང་བར་གྱི་མུན་པའི་ནང་དུ་སྐྱེས་ཏེ་རང་རང་གི་རྐང་ལག་བརྐྱང་
བསྐུམ་ཙམ་ཡང་མི་མཐོང་བ་ཡོད་པ་དང་། འཁོར་ལོས་སྒྱུར་བའི་རྒྱལ་པོ་ཉིད་དུ་སྐྱེས་ཏེ་ཚིག་ཙམ་
གྱིས་འཛམ་བུའི་གླིང་ཡོངས་རྫོགས་ལ་མངའ་དབང་བསྒྱུར་ནུས་པ་དེ་ཡང་མི་རྟག་སྟེ། ཚེ་འཕོས་
ནས་འཇིག་རྟེན་ཐ་མལ་པའི་བྲན་གཡོག་ཏུ་འགྱུར་བའང་ཡོད་པ་དང་། ནོར་ཅན་གྱི་ཕྱུག་པོ་ཁས་
གྲགས་ཀྱི་བཙན་པོ་ཐམས་ཅད་མི་རྟག་སྟེ་ཉམ་ཆུང་གི་སློང་མོ་བར་འགྱུར་བ་དང་། ཉམ་ཆུང་དང་
དབུལ་པོ་ཐམས་ཅད་མི་རྟག་སྟེ་བཙན་ཕྱུག་དེར་གསུམ་འཛོམས་པར་འགྱུར་བ་སོགས་མདོར་ན་
སྲིད་པ་གསུམ་གྱི་གནས་ན། བཙན་པོ་ལ་ཐོག་ལྟ་བུ། མཐོན་པོ་གནམ་ལྟ་བུ། ཕྱུག་པོ་ཀླུ་ལྟ་བུ།
མཛེས་པ་ལྷ་ལྟ་བུ། འབྱོར་པོ་འཇའ་ཚོན་ལྟ་བུ། གཟི་བརྗིད་ཉི་ཟླ་ལྟ་བུ་སོགས་ཇི་ལྟ་བུ་ཞིག་ཡོད་
ཀྱང་ཐམས་ཅད་མི་རྟག་པའི་རང་བཞིན་ཅན་མ་གཏོགས་གཏན་ནས་མེད་པ་སྟེ། སྟོན་དུས་ཀྱི་སྤྲིན་
དང་། ནམ་མཁའི་གློག་དང་། རི་གཟར་གྱི་འབབ་ཆུ་དང་། གར་པའི་འཆམས་ལྟ་བུ་ཡིན་པས།
མི་ཡི་ལུས་སྲོག་སྙིང་པོ་ཆུང་བ་ཆུ་ཡི་ལྦུ་བ་ལྟ་བུ་འདི་དུས་མྱུར་དུ་འཆི་བ་ཅིའི་ཕྱིར་ན་མི་འགྱུར་ཞེས་
བསམ་པར་བྱའོ། །
གཉིས་པ་བྱེ་བྲག་ཏུ་འཆི་བ་མི་རྟག་པའི་ཚུལ་ལ་བསམ་པ་ནི། མདོ་ལས། གང་དུ་གནས་
ཀྱང་འཆི་བས་མི་ཚུགས་པའི། །ས་ཕྱོགས་དེ་ནི་གང་དུའང་ཡོད་མ་ཡིན། །བར་སྣང་ལ་མེད་རྒྱུ་
མཚོའི་ནང་ན་མེད། །རི་བོའི་གཟེབ་ཏུ་ཞུགས་ཀྱང་མི་ཕན་ནོ། །ཞེས་གསུངས་པ་ལྟར། འཇིག་རྟེན་
སྲིད་པ་འཁོར་བའི་གནས་འདིར་སྐྱེ་བ་ཞིག་གྲུབ་ཟིན་ནས་བཟུང་སྟེ་འཆི་མི་དགོས་པའི་སེམས་ཅན་
གཅིག་ཀྱང་མེད་ན་རང་རེ་ཅིའི་ཕྱིར་འཆི་བར་མི་འགྱུར། དེ་ཡང་འཇིག་རྟེན་སྲིད་པ་གསུམ་གྱི་མཆོད་
གནས་སུ་གྱུར་པ་སངས་རྒྱས་ཤཱཀྱ་ཐུབ་པ་སོགས་ཀྱང་མི་རྟག་སྟེ་སྐུ་མྱ་ངན་ལ་འདས་དགོས་པ་
དང་། ས་ཐོབ་ཀྱི་བྱང་སེམས་རྣམས་དང་། ཟག་པ་ཟད་པའི་དགྲ་བཅོམ་པ་དང་རང་སངས་རྒྱས།
བདེན་ཚིག་གྲུབ་པའི་དྲང་སྲོང་། གཙང་སྦྲ་དང་ལྡན་པའི་བྲམ་ཟེ། མངའ་ཐང་ཅན་གྱི་རྒྱལ་པོ། དྲག་

རྩལ་དང་ལྡན་པའི་དཔའ་བོ། གདུགས་ཞབས་ཀྱི་བླ་མ། ཁྲི་ཐོག་གི་དཔོན་པོ་སོགས་ཐམས་ཅད་
འཆི་དགོས་པ་དང་། གཞན་ཡང་འཇིག་རྟེན་འདི་ཆགས་ཟིན་ནས་དེ་སྔ་ཕན་ཆོད་ཀྱི་སྔོན་རབས་
རྣམས་སུ་སྐྱེས་པའི་དྲག་ཞན་མཐོ་དམན་གྱི་མི་གཅིག་ཀྱང་འཆི་མ་དགོས་པར་དེང་སང་འདི་ན་
ལྷག་པ་མེད་དེ། བསྐལ་པ་དང་པོ་ཆགས་དུས་ཀྱི་འཁོར་ལོས་སྒྱུར་བའི་རྒྱལ་པོ་མང་པོས་བཀུར་བ་
དང་། རྒྱལ་པོ་ང་ལས་ནུ་ཞེས་གླིང་བཞི་གླིང་ཕྲན་བརྒྱད། སུམ་ཅུ་རྩ་གསུམ་མན་ཆད་ལ་དབང་དུ་
བསྒྱུར་ནུས་པ་སོགས་འཁོར་ལོས་སྒྱུར་བའི་རྒྱལ་པོ་དང་། རྒྱལ་ཕྲན་གྲངས་མེད་པ་བྱུང་བ་དེ་དག་
གཅིག་ཀྱང་ལུས་པ་མེད་ཅིང་། རྒྱ་གར་འཕགས་པའི་ཡུལ་དུ་སྟོན་པ་སངས་རྒྱས་ཀྱི་འཁོར་ཉན་
ཐོས་དགྲ་བཅོམ་པ་དང་། འཁོར་རྣམ་བཞི། བྱང་སེམས་འཕགས་པ་སོགས་ས་ཡི་རྩི་ཤིང་དང་ནམ་
མཁའི་སྐར་ཚོགས་ལས་ཀྱང་གྲངས་མང་བ་ཞིག་བྱོན་པ་དེ་དག་ཐམས་ཅད་འདས་ཟིན་པ་དང་།
དེ་རྗེས་སུ་སྟོན་པའི་གཏད་རབས་སྡེ་བདུན། རིག་འཛིན་གྱི་གྲུབ་ཆེན་བརྒྱད་ཅུ། མཁས་པ་ཆེན་པོ་
རྒྱན་དྲུག་མཆོག་གཉིས་སོགས་མཁས་གྲུབ་ཀྱི་ཚོགས་བསམ་གྱིས་མི་ཁྱབ་པ་བྱོན་པ་དེ་རྣམས་དང་།
བོད་ཁ་བ་ཅན་གྱི་ལྗོངས་འདིར་ཡང་། རྒྱལ་པོ་གཉའ་ཁྲི་བཙན་པོ་ནས་བཟུང་སྟེ་གནམ་ལ་ཁྲི་བདུན།
ས་ཡི་སྡེ་བརྒྱད། བར་གྱི་ལེགས་དྲུག་སོགས་དང་། ཆོས་རྒྱལ་མེས་དབོན་རྣམ་གསུམ། སྔོན་བྱོན་
སད་མི་མི་བདུན། ལོ་ཙཱ་སྐ་ཅོག་ཞང་གསུམ་རྗེ་འབངས་ཉི་ཤུ་རྩ་ལྔ། ཡེར་པའི་གྲུབ་ཐོབ་བརྒྱད་ཅུ་
ལ་སོགས་པ་མདོར་ན་བོད་དང་བོད་ཆེན་པོའི་ཞིང་ཁམས་འདིར་ཆོས་ལྡན་གྱི་རྒྱལ་རབས་དང་། བློན་
རབས་འབངས་རབས་བཅས་དེང་སང་གི་བར་གང་བྱུང་ཐམས་ཅད་ཀྱི་ལོ་རྒྱུས་ཙམ་རེ་མ་གཏོགས་
མེད་པ་དང་། ཆོས་བརྒྱུད་ལ་སྔ་འགྱུར་རྙིང་མ་པ། ཇོ་བོ་བཀའ་གདམས་པ། རྒྱལ་བ་བཀའ་བརྒྱུད་པ།
དཔལ་ལྡན་ས་སྐྱ་པ། རི་བོ་དགེ་ལྡན་པ་སོགས་གྲུབ་མཐའ་སོ་སོའི་བསྟན་པ་འཛིན་སྐྱོང་སྤེལ་བའི་
མཁས་གྲུབ་ཀྱི་སྐྱེས་ཆེན་དམ་པ་བགྲང་ལས་འདས་པ་ཞིག་བྱོན་ཀྱང་དེ་དག་གི་སྐྱེས་རབས་རྣམ་
ཐར་ཙམ་རེ་མ་གཏོགས་མཇལ་རྒྱུ་མེད་པ་ཐམས་ཅད་སྐུ་གཤེགས་ཟིན་པ་དང་། སྤྱིར་ས་འོག་ས་
སྟེང་ས་བླར་གང་དུ་སེམས་ཀྱང་སྐྱེས་ནས་མ་ཤི་བའི་སེམས་ཅན་གཅིག་ཀྱང་མེད་པ་དང་། སྒོས་

སུ་བོད་ཁམས་ཙམ་གྱི་ཡུལ་ལྗོངས། ཁྱད་པར་དུ་རང་རང་གནས་པའི་གོ་ཚོད་རིག་ཚོད་ཚུན་ཆད་
ལ་བསམ་ན་སྔོན་ཐམས་ཅད་འཆི་ཟིན་ནས། དེ་དག་གི་ཕུ་འབྲོག་མདའ་ཞིང་རྒྱུ་ནོར། སྦྲ་ཁང་
བཅས་ཚང་མ་ཤུལ་དུ་ལུས་པ་བུ་རྒྱུད་དང་ཚ་རྒྱུད་ཡིན་ཟེར་བའི་དོན་མེད་རེ་ནས་ལོངས་སྤྱོད་དེ་བ་
སྡད་ཡོད་པ་མ་གཏོགས་གཏན་ནས་མེད་པ་དང་། དེར་མ་ཟད་ཡུལ་ལུང་གཅིག་གི་ནང་དུ་དཔྱད་
ན་ལོ་བདུན་ཅུའམ། བརྒྱད་ཅུ་ཙམ་ཕན་ཆད་སྐྱེས་པའི་མི་རེ་ཟུང་ཙམ་ལྷག་ཨི་འདུག་མི་འདུག་དང་།
རང་སྐྱེས་ནས་ད་ལྟ་ལོ་གྲངས་དུ་རེད་ཡོད་ན་དེའི་ཚེ་ཙམ་ན། ཡུལ་ལུང་དེ་ནས་དང་། གྲོང་པ་དེ་
ནས་དང་། རང་གི་ཁྱིམ་ནང་དེ་ཙམ་ནས། རང་བས་ལོ་རྒས་ཙམ། རང་དང་ལོ་མཉམ་ཙམ། རང་
བས་གཞོན་ཙམ་གྱི་མི་དུ་འཆི་སོང་ཞིབ་ཀྱིས་དཔྱད་ན་འཆི་བ་མི་རྟག་པ་འདི་མི་གོ་བའི་འོས་མེད་
ཚོད་གདའ། དེས་ན་མདོ་ལས། སྐྱེས་ནས་ལ་ལ་མ་ཤི་བ། །འགའ་ཞིག་ཁྱོད་ཀྱིས་མཐོང་བའམ། །
ཐོས་པའང་རུང་སྟེ་ཐེ་ཚོམ་ཟ། །ཞེས་དང་། སྐྱེས་པའི་ཐ་མ་འཆི་བ། བསགས་པའི་ཐ་མ་འཛད་པ།
འདུས་པའི་ཐ་མ་འབྲེལ་བ། བརྩིགས་པའི་ཐ་མ་འགྱེལ་བ་ཡིན་པར་གསུངས་སོ། ། ་།
གསུམ་པ་ནམ་འཆི་ཆ་མེད་ལ་བསམ་པ་ནི། སྤྱོད་འཇུག་ལས། ནད་མེད་ཉི་མ་འདི་ལྟ་བུར། །
ཟས་བཅས་འཚེ་བ་མེད་གྱུར་ཀྱང་། །ཚེ་ནི་སྐད་ཅིག་བསླུ་བ་སྟེ། །ལུས་ནི་ཐང་ཅིག་བརྙན་པོ་
བཞིན། །ཞེས་གསུངས་པ་ལྟར། འཆི་བ་མི་རྟག་པ་དེ་རང་གི་ཐོག་ཏུ་ནམ་འོང་བ་ལོ་ཟླ་ཞག་དུས་
ཀྱི་མཚམས་འདྲ་ངེས་པ་ཡོད་ན། དེའི་དུས་མ་ཚེས་ཀྱི་བར་རེ་ཞིག་སྐྲག་མི་དགོས་པའམ། དེ་བཟློག་
པའི་ཐབས་ལའང་ག་ལེར་འབད་ཆོག་པ་ཞིག་ཡིན་མོད། འོན་ཀྱང་ནམ་འཆི་འགྲོ་ཆའམ་ངེས་པ་
མེད་པ་སྟེ། ཕལ་ཆེར་གྱིས་འཆི་སྙམ་ཡིད་ལ་མེད་པའི་སྒོ་ནས་ཡུན་རིང་པོ་ཞིག་སྡོད་རྒྱུ་ཡོད་གྲབས་
བྱེད་དེ་མཁར་ཁང་པ་བཟོ་བ། ཚོང་ཉོ་ཚོང་བྱེད་པ། སྦྲ་གུར་དང་གོས་ཟས་ཚེམ་དྲུབ་བྱེད་པ། གཉེན་
སྟོན་མོ་བྱེད་པ། དགྲ་དམག་འཐབ་འཛིང་བྱེད་པ། ཐ་རྒོད་ཕྲུ་སློག་བྱེད་པ་སོགས་ཀྱིས་ཐབས་ཅི་
དྲག་ཞིག་བཤམས་ནས་རང་ཉིད་ཁེ་ཐབས་དང་བཙན་ཐབས་ཕྱུག་ཐབས་ཁོ་ན་ལ་འབད་པའི་ངང་
ལ་གློ་བུར་དུ་འཆི་བདག་གིས་གསོད་པར་འགྱུར་བ་སྟེ། དེའི་དུས་ན་འཇིག་རྟེན་ཚེ་འདི་ཡི་ཆུས་

དང་སོ་ནམ་ཐམས་ཅད་ཀྱང་མཐར་ཟིན་པ་གཅིག་ཀྱང་མེད་ཐོག །ཐམས་ཅད་བྱ་འཕྲོ་ལས་འཕྲོ་
རྩིད་སྐུད་མགོ་བྲེག་པ་བཞིན་ཏུ་ཟིང་ཁྲོ་བེ་ལུས་ཞིང་། ཚེ་ཕྱི་མ་ལ་སྐྲག་མི་དགོས་པའི་དམ་པའི་
ཆོས་ཀྱི་དགེ་བ་ནི་སྣེ་གཅིག་མ་འགྲུབ་པས་ཁ་ངུ་འབོད་བྲང་སེན་རྗེས་ཀྱིས་གང་སྟེ་འགྲོ་དགོས་
པའི་དུས་ཞིག་ཚེས་སྐབས་འགྱོད་པ་བྱས་པས་ཕན་པ་ཅི་ཡོད། དེས་ན་ད་ལྟ་ནམ་འཆི་ཆ་མེད་འདི་
དྲན་པ་གལ་ཤིན་ཏུ་ཆེ། རང་ལ་གནས་སྐབས་མི་འཆི་བསམ་པའི་ཞེ་ལ་གདེང་ཅི་ཡོད། འཆི་བདག་
གིས་གསོད་པ་ལ་རྒྱུ་ཕྱུག་ཞན། ལོ་རྒན་གཞོན། ཐོབ་མཐོ་དམན། བུ་དཔའ་ཞན། ན་བ་དང་མི་ན་
བོ་སོགས་ཀྱི་དབྱེ་བ་སྣེ་གཅིག་མེད་པར། ལ་ལ་མ་ཡི་མངལ་ནས་གསོད། ལ་ལ་ཕྱི་རོལ་ཏུ་སྐྱེས་
ཙམ་ན་གསོད། ལ་ལ་བྱིས་པ་གོག་ཐུབ་ཙམ་ན་གསོད། ལ་ལ་གཞོན་ནུའི་དུས་ན་གསོད། ལ་ལ་
དར་ལ་བབ་པ་ན། ལ་ལ་དར་ལས་ཡོལ་བ་ན། ལ་ལ་རྒས་པའི་དུས་ན་གསོད་པ་སོགས་ཡིད་གཏད་
ཁེལ་བ་ཅི་ཡང་མེད་པ་མངོན་སུམ་དུ་མཐོང་བས། དེས་ན་རང་གི་བསམ་བློ་ལེགས་པོ་ཞིག་བཏང་
ན༑ ལོ་ཕ་རེས་དང་ཚེ་ཕྱི་མ། ཟླ་བ་ཕྱི་མ་དང་ཚེ་ཕྱི་མ། སང་གི་ཉིན་དང་ཚེ་ཕྱི་མ་གཉིས་གང་སྔ་བ་
འགྱུར་བའི་ཞེ་ཐག་ཆོད་པ་ཅི་ཞིག་ཡོད། དེར་མ་ཟད་ད་ནངས་ཡར་ལངས་དུས་ཡོད་ཀྱང་དོ་དགོང་
མར་ཉལ་ཁ་འཆི་ཟིན་ཡོད་ན་ཅི་ཆ། མར་ཉལ་རྒྱུ་ཡོད་ཀྱང་ནངས་སྔ་ཡར་ལངས་དུས་ཨེ་ཡོད་ན།
སྔ་དྲོ་ཡོད་ཀྱང་ཕྱི་དྲོ་ཨི་ཡོད་ན། འཆི་ཞེས་པ་དེ་ཧ་ཕར་སོང་ནས་རྒྱུ་ཚུར་མ་བྱུང་བ་དེ་ཡིན་ན། དེ་
འདྲ་བའི་དབུགས་འབྱུང་རྔུབ་ཀྱི་རྒྱུ་བ་དེ་ནམ་ཆད་རན་ཡོད་རང་རང་གིས་ཧ་གོ་ཚོད་གཏན་ནས་
མེད་དེ། ཀླུ་སྒྲུབ་ཀྱིས། ཚེ་འདི་གནོད་མང་རླུང་གིས་བཏབ་པ་ཡི། །ཆུ་ཡི་ཆུ་བུར་བས་ཀྱང་མི་རྟག་
ནི༑ ༑དབུགས་དབྱུང་དབུགས་རྔུབ་གཉིད་ཀྱི་ལོག་པ་ལས། །སད་ཁོམ་གང་ལགས་དེ་ནི་ངོ་མཚར་
ཆེ༑ ༑ཞེས་གསུངས་པ་ལྟར་སེམས་དགོས་སོ། ། ་
བཞི་པ་འཆི་རྐྱེན་ངེས་མེད་ལ་བསམ་པ་ནི། དེ་ཡང་ནམ་འཆི་ཆ་མེད་ཡིན་ཀྱང་། ང་རང་ད་
ལྟ་ལོ་གྲངས་ན་ཚོད་གཞོན་པ་ཡིན། འཆི་རྐྱེན་ལ་འཛེམ་སྟེ་གཟབ་གཟབ་བྱེད་ནས་མོ་འདྲ་རྩིས་འདྲ་
བྱེད། གཏོ་དགེ་སྐུ་རིམ་འདྲ་སྒྲུབ། ན་འདྲ་བྱུང་ན་སྨན་ཟ་རིམ་གྲོ་ལ་འབད་ན་སྐྱོན་མི་འོང་བསམ་

མཁན་མང་ཡང་། ཨ་རེ་དེ་འདྲ་ཐབས་བྱེད་ནས་འཆི་བ་ལས་ཐར་རྒྱུ་རེ་ཡོད་ན་ཐམས་ཅད་ཀྱིས་དེ་
འདྲའི་ཐབས་ལ་འབད་དེ། འཆི་མ་དགོས་པར་ཚེ་ཐར་ཐོབ་པ་མང་པོ་ཞིག་ཀྱང་ཡོད་ལོས་སྲིད། འོན་
ཀྱང་སྤྱོད་འཇུག་ལས། འཆི་བའི་རྐྱེན་ནི་ཤིན་ཏུ་མང་། །གསོན་པའི་རྐྱེན་ནི་ཅུང་ཟད་ཙམ། །ཞེས་
གསུངས་པ་ལྟར། སྤྱིར་འཆི་བ་ལ། ཚེ་ཟད་ནས་འཆི་བ། བསོད་ནམས་ཟད་ནས་འཆི་བ། གཉིས་
ཀ་ཟད་ནས་འཆི་བ། གློ་བུར་བའི་རྐྱེན་གྱིས་འཆི་བ་དང་བཞི་ཡོད་པ་ལས་འགའ་ཞིག་ལ་ཅུང་ཟད་
གནས་སྐབས་བཅོས་རྒྱུ་ཡོད་ཀྱང་བཅོས་ཐུབ་པའི་ངེས་པ་མེད་དེ། འཚོ་བའི་རྐྱེན་སྨན་དང་ཟས་རྣམས་
ཀྱང་འཆི་རྐྱེན་དུ་འགྲོ་བ་ཤིན་ཏུ་མང་ཞིང་། འཆི་བའི་རྐྱེན་འདི་རེད་མི་འཆི་བའི་རྐྱེན་འདི་རེད་ཟེར་
བའི་ངོས་བཟུང་ཤེས་པ་ཅི་ཡང་མེད། འཆི་བ་ལ་ནད་རླུང་དང་མཁྲིས་པ་བད་ཀན་སོགས་ཀྱིས་ཡུན་
རིང་པོ་ལོ་དང་ཟླ་བ་ཁ་གྲངས་མནར་ནས་འཆི་དགོས་པའང་ཡོད་ཅིང་། ཉིན་ཞག་རེ་རེ་གཉིས་རེ་
ཙམ་ན་ནས་འཆི་བ། དུག་གཟེར་སོགས་དྲག་པོ་ཐེབས་ནས་དུས་ཡུན་ཆུ་ཚོད་རེའི་ནད་ཀྱིས་འཆི་
བ༑ ཅི་ཡང་མི་ན་བ་ལ་གློ་བུར་དུ་གཟའ་གྲིབ་གནམ་རྡོ་སོགས་ཀྱིས་འཆི་བ།རི་དང་གཡང་ཁ་
སོགས་ནས་ཤུད་དེ་འཆི་བ། ཆུས་ཁུར་བ། མེས་ཚིག་པ། རྡོས་ཕོག་པ། གཅན་གཟན་གྱིས་ཟོས་པ།
དགྲ་རྐུན་གྱིས་བསད་པ། འཐབ་འཛིང་དང་དམག་འཁྲུག་གིས་འཆི་བ། ས་གཡོ་ཁང་ཞིག་སོགས་
ཀྱིས་འཆི་བ། ཟས་ཟ་ཉེས། རྟ་རྒྱུགས་ཉེས། ལམ་དུ་འགྲོ་ཉེས། ཆུ་ལ་རབ་ཉེས། ལས་ལ་བྱ་ཉེས་
སོགས་ཀྱིས་འཆི་བ། རྒན་པ་རེ་རེའི་ཚེ་ལ་གཞོན་པ་དུ་མ་འཆི་བ། ན་བ་རེ་རེའི་ཚེ་ལ་མི་ན་བ་དུ་
མ་འཆི་བ་སྟེ། མདོར་ན་ནམ་འཆི་ཆ་མེད་པ། འཆི་རྐྱེན་ལ་ངེས་པ་མེད་པ། ཚེ་ལ་འཐུད་རྒྱུ་དང་སྣོན་རྒྱུ་མེད་པ། ལོ་དང་ཟླ་བ་ཞག་གྲངས་ཆུ་ཚོད་ཇི་ཙམ་སོང་བ་དེ་ཙམ་དུ། ཉི་མ་ནུབ་རི་ལ་ཉེ་བ།
ཆུ་བོ་རྒྱ་མཚོ་ལ་ཉེ་བ་བཞིན་དུ་འཆི་བདག་གི་དྲུང་དུ་ཉེ་བར་འགྱུར་ཞིང་། ནམ་ཞིག་འཆི་བདག་
དང་འཕྲད་དེ་དབང་མེད་དུ་གསོད་འོང་བའི་དུས་ན། ཕྱུག་པོས་ཉོ་རྒྱུ། མེད་པོས་སློང་རྒྱུ། དཔའ་
བོས་འཛིངས་རྒྱུ། སྡར་མས་བྲོས་རྒྱུ། མཛེས་མས་བསླུ་རྒྱུ་སོགས་ཀྱིས་ཐབས་དང་བྲལ་ཞིང་།
ཟས་གོས་རྒྱུ་ནོར། ཡུལ་མི་མཛའ་བཤེས། ཉེ་འབྲེལ་རྩ་ལག་།མིང་སྲིང་བཟའ་ཟླ། ཕ་མ་བུ་རྒྱུད་

ཐམས་ཅད་ཤུལ་དུ་བཞག་སྟེ། ཟས་ཟ་འཕྲོ།གཏམ་བཤད་འཕྲོ།གོས་གྱོན་འཕྲོ། ལས་ལས་
འཕྲོའི་ངང་དུ་གློ་བུར་དུ་རང་ཉིད་གཅིག་པུར་མར་གྱི་དཀྱིལ་ནས་སྤུ་བཏོན་པ་བཞིན་དུ་འཇིག་རྟེན་
ཕྱི་མའི་ལམ་དུ་འགྲོ་དགོས་པ་དང་། དེའི་དུས་ན་རྣམ་ཤེས་ལས་ཀྱི་རླུང་དམར་དྲག་པོས་དབང་
མེད་དུ་དེད་ནས་གཤིན་རྗེའི་རྒྱལ་ཁམས་སུ་གྲོགས་དང་སྐྱབས་སུ་ཡང་མེད་པའི་བར་དོའི་སེམས་
ཅན་གཅིག་པུར་འཁྱམས་དགོས་པ་དེ་ཙམ་ན་འགྱོད་པ་བྱས་པ་ཨ་ཙ་མ།། ཅི་ཞིག་ཕན། དེས་ན་ད་
ལྟ་རང་རེ་རྣམས་ལུས་ངག་སེམས་གསུམ་རང་དབང་ཡོད་པའི་དུས་འདི་ཙམ་ན་རང་མདོ་རང་གིས་
མ་ཤོར་བ་བྱ་སྟེ། འཆི་བ་མི་རྟག་པ་འདི་ཆོས་པ་ཆོས་ལམ་དུ་འགྲོ་བར་བྱེད་པ་ལ་ཚངས་ཐིག་ལྟ་བུ་
ཡིན་ཞིང་། སེམས་ལ་རྟག་འཛིན་ཅི་ཙམ་ཆེ་ན་ཆོས་ཞུས་པ་དང་སྒྲུབ་པ་ཐམས་ཅད། རྫ་རྒྱབ་ཆུ་
བླུག་དང་། བུམ་པ་ཞབས་རྡོལ་དང་། ཟས་དུག་དང་འདྲེས་པ་ལྟ་བུ་ཞིག་མ་གཏོགས་གཏན་ནས་
འགྲོ་བ་མེད་ལ། སེམས་ལ་འཆི་བ་མི་རྟག་པ་འདི་ཅི་ཙམ་གོམས་ན། ཆོས་པའི་ཟོལ་དང་རྟགས་
ཙམ་མ་ཡིན་པ་དོན་ངོ་མའི་ཆོས་པ་ཞེས་པའི་གྲས་སུ་ཚུད་དེ་འཆི་རན་ཁར་འཇིགས་སྐྲག་མི་དགོས་
པ་ཞིག་འགྱུར་འོང༌། འཆི་ཁ་འཇིགས་སྐྲག་མ་དགོས་ན་དལ་འབྱོར་གྱི་མི་ལུས་ལ་སྙིང་པོ་ལོན་པ་།
ཟེར་བ་དེ་ནི་དེ་ཡིན་ནོ། ། ་
དེས་ན་འཆི་བ་མི་རྟག་པ་འདི་མ་བརྗེད་པ་ཤིན་ཏུ་གལ་ཆེ་ཞིང་། དེ་ཡང་རབ་ན་དུས་ཀུན་
གྱི་ཚེ་མ་བརྗེད་པ་ཞིག་དང༌། ཐ་ན་ཉིན་རེ་ལ་དུས་གསུམ་རེ་ཙམ་དྲན་རྒྱུ་མ་བརྗེད་པ་ཞིག་དང་།
ཡང་ཐ་ལ་ཉིན་རེ་ལན་རེ་ཙམ་མམ། ད་ནངས་ཡར་ལངས་ཁ་ལན་རེ་དང་དོ་དགོང་མར་ཉལ་ཁ་
ལན་རེ་ཙམ་དུའང་འཆི་བ་མི་རྟག་པ་འདི་དྲན་རྒྱུ་བྱུང་ན་དེ་ཙམ་དུ་རང་ཉིད་འཆི་བའི་ལམ་རྒྱགས་
དམ་པའི་ཆོས་ཅུང་ཟད་རེ་འགྲུབ་པ་འབྱུང་བས་དེས་ན་འདི་ཐམས་ཅད་ཀྱིས་མ་བརྗེད་པ་ཞིག་
གལ་ཆེའོ། ། །
་གསུམ་པ་ལས་རྒྱུ་འབྲས་ཀྱི་བསམ་པ་ནི། དེ་ཡང་འགའ་ཞིག་གིས་བསམ་པ་ལ། གོང་དུ་
བཤད་པ་དེ་ལྟར་དལ་འབྱོར་འདི་རྙེད་པར་དཀའ་བ་དང་། འཆི་བ་འདི་མི་རྟག་པའི་རང་བཞིན་ཡིན་

ཚོད་དུ་འདུག་ཀྱང་། དེ་ཙམ་ལ་ཧ་ལས་རྒྱུ་ཅི་ཡོད། ཚེ་ཡུན་རིང་པོ་འདྲ་ཐུབ་ན་ག་ལེར་ཁ་ཏོན་
བཟླས་བརྗོད་འདྲ་ཕྱག་བསྐོར་སྒྲིབ་སྦྱོང་འདྲ་ལ་འབད། རྡོ་འདྲ་བརྐོ། སཱཙྪ་འདྲ་འདེབས། མ་ཎི་
འདྲ་བགྲངས། རྒྱུ་འདྲ་བསོག་ན་དཀོན་མཆོག་གི་མདུན་དུ་ཚོགས་བསགས་འདྲ་བྱ་ལོས་ཆོག འོན་
ཀྱང་ཚེ་རིང་པོ་མ་ཐུབ་ནས་ད་ལོ་སང་ཕོད་འཆི་སོང་ན་འགྱོད་པ་ཅི་ཡོད། ངས་དེ་སྔ་དགེ་བ་འདྲ་ཅི་
མ་འགྲུབ་ཀྱང་སྡིག་པ་འདྲ་ཆེན་པོ་ཅི་ཡང་མ་བསགས་པས་ངན་སོང་དམྱལ་བ་སོགས་ལ་སྐྱེ་དོན་
མེད། ཐམས་ཅད་འཆི་དགོས་པ་ལ་མཉམ་པ་ཡིན་པ་ལ་ང་རང་ལྷག་པར་སྐྲག་དགོས་པའི་རྒྱུ་མཚན་
ཅི་ཡོད་ཅེས་རང་སེམས་རང་གིས་བསླུ། རང་མགོ་རང་གིས་བསྐོར་མཁན་ཤིན་ཏུ་མང་ཡང་། ཨ་
རེ་དེ་འདྲ་མིན་ཏེ། ཞི་བ་ལྷས། སྐད་ཅིག་གཅིག་བྱས་སྡིག་པས་ཀྱང་། །བསྐལ་པར་མནར་མེད་
གནས་གྱུར་ན། །ཐོག་མེད་འཁོར་བར་བསགས་སྡིག་གིས། །བདེ་འགྲོར་མི་འགྲོ་སྨོས་ཅི་དགོས། །
ཞེས་གསུངས་པ་ལྟར། རང་རེ་རྣམས་ལ་ལུས་རྟེན་འདི་ཡི་སྟེང་ན་བསགས་པའི་ངན་སོང་དུ་སྐྱེ་བའི་
ལས་གཏན་ནས་མེད་པ་དེ་ཤིན་ཏུ་དཀའ་ཞིང་། གལ་ཏེ་མེད་པར་སྲིད་ཀྱང་སྐྱེ་བ་སྔ་མའི་ཚེ་རབས་
འཁོར་བ་ཐོག་མེད་ནས་བསགས་པའི་ངན་སོང་དུ་སྐྱེ་བའི་ལས་དུ་མར་ཡོད་པ་ཡིན་པ་གསུངས་
པས་ཚེ་འདི་ལ་དགེ་བ་མ་འགྲུབ་ན་སྐྱེ་བ་སྔ་མའི་ལས་དེ་དག་གིས་དམྱལ་བ་སོགས་ལ་འཕེན་པར་
འགྱུར་ངེས་པ་ཡིན་པས་དེས་ན་ལས་རྒྱུ་འབྲས་ཀྱི་ཚུལ་འདི་ལེགས་པོ་གཅིག་ཤེས་དགོས། འདི་མ་
ཤེས་ན་སྡིག་པ་སྤོང་ཞིང་དགེ་བ་སྒྲུབ་འདོད་ཀྱི་བློ་སྐྱེ་དོན་མེད། དགེ་སྡིག་ལ་སྤང་བླང་མ་བྱས་ན་
མཐོ་རིས་ལྷ་དང་མི་ཡི་ལུས་དང་ཐར་པ་སངས་རྒྱས་ཀྱི་གོ་འཕང་ཡང་གཏན་ནས་མི་ཐོབ་པ་ཡིན་
ཞིང་། ལས་རྒྱུ་འབྲས་ཀྱི་དབྱེ་བ་མ་འདྲེས་པ་མཁྱེན་པ་པོ་ནི་སྟོན་པ་རྫོགས་པའི་སངས་རྒྱས་ཉག་
གཅིག་པུ་ཁོ་ན་ཡིན་པས་དེས་བཀའ་སྡེ་སྣོད་གསུམ་ལས་ཇི་ལྟར་གསུངས་པ་བཞིན་དུ་ལས་རྒྱུ་
འབྲས་ངོས་ཟིན་ནས་སྤང་བླང་བྱ་དགོས། དེ་ལྟ་བུའི་སྒོ་ནས་ལས་འབྲས་བསམ་པ་ལ། དེ་ཡང་
ལུང་ལས། ལུས་ཅན་ཀུན་གྱི་ལས་རྣམས་ནི། །བསྐལ་པ་བརྒྱར་ཡང་ཆུད་མི་ཟ། །ཚོགས་ཞིང་དུས་
ལ་བབས་པ་ན། །འབྲས་བུ་སྨིན་པ་ཉིད་དུ་འགྱུར། །ཞེས་ལས་རྣམ་སྨིན་མྱོང་བ་ངེས་པ་ཞིག་ཡིན་

ན་དུས་བསྐལ་པ་བརྒྱ་ཙམ་འདས་པར་གྱུར་པའམ། སྐྱེ་བ་ཚེ་རབས་སྟོང་ཕྲག་མང་པོ་འདས་འགྱུར་
ཡང་ལས་དེ་ཆུད་ཟོས་ཏེ་མེད་འགྲོ་རྒྱུ་མེད་པར་སེམས་ཅན་རང་རང་གིས་མྱོང་དགོས་པར་གསུངས་
པ་དང་། ཀླུ་སྒྲུབ་ཀྱིས་རྒྱལ་པོ་ལ་གདམས་པ་ལས། དུས་ཀྱི་ཉེན་ཏེ་རྒྱལ་པོ་འགྲོ་གྱུར་ཚེ། །
ལོངས་སྤྱོད་མཛའ་དང་གཉེན་བཤེས་རྗེས་མི་འབྲང་། །རྒྱལ་པོ་ཁྱོད་ནི་གང་དང་གར་འགྲོ་ཡང་། །
ལས་ནི་གྲིབ་མ་བཞིན་དུ་རྗེས་སུ་འབྲང་། །ཞེས་སྐྱེས་བུ་རང་ཉིད་འཆི་བའི་ཚེ་ན་རྒྱུ་ནོར་ལོངས་སྤྱོད་
ལ་རྣམ་ཐོས་སྲས་ཀྱི་མཛོད་ལྟ་བུ་ཞིག་ཡོད་ཀྱང་གོས་ལ་ལྷན་པ་ཙམ་ཞིག །ཟས་ལ་ཁེམ་བུ་གང་
ཙམ། རྒྱུ་ལ་དངུལ་གོར་ཕྱེད་ཙམ་ཞིག་ཀྱང་ཁུར་དབང་མེད་པར་གཅེར་བུར་ལག་སྟོང་འགྲོ་དགོས་
པ་དང་། འཁོར་གཡོག་ཞབས་ཕྱི། བཟའ་ཚང་ཉེ་འབྲེལ་བརྒྱ་སྟོང་མང་པོ་ཡོད་ཀྱང་ཕྱི་མའི་ལམ་
དུ་འགྲོ་རོགས་གཅིག་ཀྱང་ཁྲིད་རྒྱུ་མི་རྙེད་པར་རང་ཉིད་ཁེར་བུར་འགྲོ་དགོས་པ་ཡིན་ཀྱང་རང་
གིས་ཚེ་འདི་ལ་བསགས་པའི་ལས་དེ་ནི་འཆི་ཟིན་པའི་ཤུལ་དུ་བཞག་རྒྱུ་དང་ལུས་རྒྱུ་གཏན་ནས་
མེད་པར་བྱ་ནམ་མཁའ་ནས་འཕུར་ཡང་གྲིབ་མ་ས་གཞི་ནས་རྗེས་སུ་འབྲང་བ་བཞིན་དུ་རང་གི་
རྗེས་སུ་འབྲང་བར་གསུངས་པ་དང་། དེ་ལྟ་བུའི་ལས་རང་གི་རྗེས་སུ་འབྲང་བ་དེ་ཡང་ལས་བསགས་
པ་པོ་རང་གིས་མྱོང་དགོས་པ་ཁོ་ན་ཡིན་ཏེ། སྟོན་པ་སངས་རྒྱས་ཀྱི་ཞལ་ནས། ལས་ནི་ས་ལ་མི་
སྨིན་རྡོ་ལ་མི་སྨིན་ཏེ་རང་གི་ཟིན་པའི་ཕུང་པོ་འབའ་ཞིག་ལ་སྨིན་ནོ་ཞེས་དང་། ལས་བདག་གིར་
བྱ་བ་དུས་ལ་བབ་བོ་ཞེས་སོགས་དུ་མར་གསུངས་ཤིང་། ་
དེ་ལྟ་བུའི་ལས་ཀྱི་དབྱེ་བ་ལ་མདོ་ལས་འབྱུང་བའི་ཟག་བཅས་དང་ཟག་མེད་ཀྱི་ལས་ཀྱི་
རབ་དབྱེ་ཐམས་ཅད་འདིར་གཏན་ལ་འབེབས་ནུས་པ་མ་ཡིན་གྱི། འདིར་ཚིག་ཉུང་དོན་བསྡུས་ཙམ་
གྱི་ལས་ཀྱི་རྣམ་གཞག་ཅུང་ཟད་འཆད་པ་ལ། དེ་ཡང་ལས་ལ་དགེ་བའི་ལས་དང་སྡིག་པའི་ལས་
གཉིས་ཡིན་ལ། དེ་གཉིས་ཀྱི་ངོ་བོ་ནི། ཀླུ་སྒྲུབ་ཀྱིས། མ་ཆགས་མི་སྡང་གཏི་མུག་མེད། །དེས་
བསྐྱེད་ལས་ནི་དགེ་བ་ཡིན། །ཞེས་འདོད་ཆགས་དང་ཞེ་སྡང་དང་གཏི་མུག་གསུམ་པོ་མེད་པའི་དགེ་
བའི་རྩ་བ་གསུམ་གྱིས་ཀུན་ནས་སློང་བའི་ལུས་ངག་ཡིད་ཀྱི་ལས་ཐམས་ཅད་དགེ་བ་ཡིན་པ་དང་།

འདོད་ཆགས་ཞེ་སྡང་གཏི་མུག་གསུམ། །དེས་སྐྱེད་ལས་ནི་མི་དགེ་བའོ། །ཞེས་མི་དགེ་བའི་རྩ་བ་
ཆགས་སྡང་རྨོངས་གསུམ་གྱིས་ཀུན་ནས་སློང་བའི་ལུས་ངག་ཡིད་ཀྱི་ལས་ཐམས་ཅད་ནི་མི་དགེ་བ་
ཡིན་པར་གསུངས་ཤིང་། དེ་ཡང་ཆགས་སྡང་རྨོངས་གསུམ་དང་བྲལ་བའི་དད་པ་སོགས་ཀྱིས་ཀུན་
ནས་སློང་བའི་ལས་སྲོག་གཅོད་སྤོང་བ་སོགས་དགེ་བ་བཅུ་པོ་བསྒྲུབས་པར་བྱས་པས་ནི་ཀུན་སློང་
གི་བསམ་པའི་སྟོབས་རྒྱ་ཆེ་ཆུང་གི་བྱེ་བྲག་གི་གནས་སྐབས་ལྷ་དང་མི་ཡི་བདེ་འབྲས་དང་། མཐར་
ཐུག་ཉན་ཐོས་དགྲ་བཅོམ། རང་སངས་རྒྱས། སྟོན་པ་རྫོགས་པའི་སངས་རྒྱས་ཀྱི་གོ་འཕང་མན་
ཆད་ཀྱང་ཐོབ་པར་འགྱུར་བ་ཡིན་ནོ། ། ། །
མི་དགེ་བ་ནི་མདོ་ལས་ཞེ་སྡང་གིས་ཀུན་ནས་སློང་བས་མི་དགེ་བ་སྲོག་གཅོད་སོགས་བཅུ་
པོ་ལ་ཅི་རིགས་སྤྱོད་པས་དམྱལ་བར་ཚ་གྲང་གི་གནས་སུ་སྐྱེ་བ་དང་། འདོད་ཆགས་ཀྱིས་ཀུན་ནས་
བསླངས་ཏེ་སྤྱོད་པས་ཡི་དྭགས་སུ་སྐྱེ་བ་དང་། གཏི་མུག་གིས་ཀུན་ནས་བསླངས་ཏེ་སྤྱོད་པས་དུད་
འགྲོར་སྐྱེ་བར་གསུངས་པ་དང་། ཡང་མི་དགེ་བ་ཆུང་ངུ་སྤྱོད་པས་ནི་དུད་འགྲོར་སྐྱེ་བ་དང་། མི་
དགེ་བ་འབྲིང་དུ་སྤྱོད་པས་ནི་ཡི་དྭགས་སུ་སྐྱེ་བ་དང་། མི་དགེ་བ་ཆེན་པོ་སྤྱོད་པས་ནི་དམྱལ་བར་
སྐྱེ་བར་གསུངས་པ་དང་། མི་དགེ་བ་དང་འདྲེས་པའི་དགེ་བ་བསྒྲུབས་པས་ནི་ལྷ་མ་ཡིན་འཐབ་
རྩོད་ཀྱི་གནས་སུ་སྐྱེ་བར་གསུངས་པ་དང་། ཡང་ཟག་བཅས་ཀྱི་ལས་ཅི་རིགས་ལ་རྣམ་སྨིན་གྱི་
འབྲས་བུ་དང་། རྒྱུ་མཐུན་གྱི་འབྲས་བུ་དང་། བདག་པོའི་འབྲས་བུ་སྟེ་འབྲས་བུ་གསུམ་རེ་ཡོད་པ་
་ལས་དེ་ཡང་ཟག་བཅས་ཀྱི་ལས་མི་དགེ་བ་ནི་བསམ་བཞིན་དུ་སེམས་ཅན་གྱི་སྲོག་གཅོད་པ་དང་། མ་བྱིན་པ་ལེན་པ་སྟེ་རྐུ་ཇག་བྱེད་པ་དང་། འདོད་པས་ལོག་པར་གཡེམ་པ་སྟེ་རང་གི་མ་ཡིན་པའི་
བུད་མེད་དང་སྐྱེས་པ་འཚོལ་ཏེ་མི་ཚངས་པ་སྤྱོད་པ་དང་། གཏམ་བདེན་པ་གཞན་དུ་བསྒྱུར་ཏེ་རྫུན་དུ་
སྨྲ་བ་དང་། གང་ཟག་མཐུན་པོ་དབྱེ་བའི་ཆེད་དུ་ཁ་ལྕེ་བྱེད་དེ་ཕྲ་མ་སྨྲ་བ་དང་། གཞན་གྱི་རྣ་བར་
མི་སྙན་པའི་ཚིག་རྩུབ་སྨྲ་བ་དང་། གླུ་དང་སྒྲུང་སོགས་རྒན་པོའི་གནའ་གཏམ་ཁ་མཚར་སོགས་དོན་
མེད་ཀྱི་གཏམ་སྨྲ་བ་ཚིག་བཀྱལ་པ་དང་། རང་ལ་མེད་ཅིང་གཞན་ལ་ཡོད་པའི་རྒྱུ་ནོར་ཡིད་དུ་འོང་

བ་དེ་ང་ལ་ཡོད་ན་ཅི་མ་རུང་སྙམ་པའི་བརྣབ་སེམས་དང་། གཞན་ལ་མི་དགའ་སྟེ་ཞེ་སྡང་བའི་གནོད་
སེམས་དང་། དགེ་བའི་ཕན་ཡོན་སྡིག་པའི་ཉེས་དམིགས་སོགས་མེད་པར་ལྟ་བའི་ལོག་ལྟ་དང་
བཅུ་ཡིན་ཞིང་། དེ་ལྟ་བུའི་མི་དགེ་བ་བཅུ་པོ་དེ་དག་གང་སྤྱོད་ཀྱང་རྣམ་སྨིན་གྱི་འབྲས་བུ་ནི་ཐམས་
ཅད་ཀྱིས་དམྱལ་བ་ཡི་དྭགས་དུད་འགྲོ་སྟེ་ངན་སོང་གསུམ་གྱི་གནས་སུ་འཕེན་པ་དང་། དེ་ནས་
ཡང་ནམ་ཞིག་ཐར་བའི་ཚེ་ན་རྒྱུ་མཐུན་གྱི་འབྲས་བུ་དང་། བདག་པོའི་འབྲས་བུ་གཉིས་བཅས་མྱོང་
དགོས་པས་དེ་རྣམས་རིམ་པ་བཞིན་བསྡུས་ཙམ་ཞིག་བཤད་ན། དེ་ཡང་སེམས་ཅན་གྱི་ཤ་ཟ་འདོད། ་
པགས་པ་གྱོན་འདོད་སོགས་འདོད་ཆགས་ཀྱིས་ཀུན་ནས་བསླངས་ཏེ། ཟོག་དང་ར་ལུག་སོགས་སྒོ་
ཟོག རི་དྭགས་དང་གཅན་གཟན། བྱ་དང་ཉ་སོགས་གསོད་པའམ། ཞེ་སྡང་གི་ཀུན་ནས་བསླངས་
ཏེ་རང་གི་དགྲ་བོ་མི་སོགས་སེམས་ཅན་གཅིག་སྲོག་བཅད་དེ་བསད་ན། དེའི་རྣམ་སྨིན་གྱི་འབྲས་
བུས་དམྱལ་བ་མནར་མེད་པའི་གནས་སུ་བར་གྱི་བསྐལ་པ་གཅིག་གི་ཡུན་ལ་སྡུག་བསྔལ་མྱོང་
དགོས་པ་དང་། དེ་ནས་སྔོན་ལས་ཀྱི་འཕྲོ་ཅུང་ཟད་ལ་བརྟེན་ནས་མཐོ་རིས་མི་ལ་སོགས་པའི་གནས་
སུ་སྐྱེས་ཀྱང་མྱོང་བ་རྒྱུ་མཐུན་གྱི་འབྲས་བུ་སྲོག་ལན་ལྔ་བརྒྱ་ཙམ་རེ་འཇལ་དགོས་པ་དང༌། སྐྱེ་བ་
ཐམས་ཅད་དུ་ཚེ་ཐུང་ཞིང་ནད་མང་བར་འགྱུར་བ་དང༌། བྱེད་པ་རྒྱུ་མཐུན་གྱིས་ཚེ་རབས་ཐམས་
ཅད་དུ་སྲོག་གཅོད་པས་འཚོ་དགོས་པར་འགྱུར་བ་དང་། བདག་པོའི་འབྲས་བུ་ས་ཕྱོགས་ཡིད་དུ་
མི་འོང་བ་གཟི་མདངས་ཆུང་བའི་གནས་སུ་སྐྱེ་བ་ཡིན་པ་དང༌། ་།
དེ་ལྟ་བུའི་སྒོ་ནས་མི་དགེ་བ་གཞན་རྣམས་ཀྱིས་ཀྱང་རྣམ་སྨིན་གྱི་འབྲས་བུ་ལ་ངན་སོང་གི་
གནས་སུ་སྐྱེ་བ་འདྲ་ལ། རྒྱུ་མཐུན་གྱི་འབྲས་བུ་ནི། མ་བྱིན་པ་བླངས་པས་ཚེ་རབས་ཐམས་ཅད་དུ་
དབུལ་པོར་འགྱུར་ཞིང་རང་ལ་ནོར་རྫས་ཡོད་ཀྱང་གཞན་གྱིས་རྐུ་འཕྲོག་བྱེད་ཤོར་བ་དང་། སློང་
་ཟས་ཀྱིས་འཚོ་དགོས་པ་དང་རྐུན་པོ་ལ་གོམས་པར་འགྱུར། ལོག་གཡེམ་བྱས་པས་ནི་ཆུང་མ་དང་
ཁྱིམ་ཐབ་ཡིད་དུ་མི་འོང་བ་དང་དགྲ་ཟླ་དང་བཅས་པའི་ཆུང་མ་སོགས་དང་འཕྲད་ཅིང་ལོག་གཡེམ་
ལ་གོམས་པར་འགྱུར། རྫུན་དུ་སྨྲ་བས་རྫུན་སྨྲ་ལ་གོམས་ཤིང་སྐུར་བ་འདེབས་པ་མང་བར་འགྱུར།

ཕྲ་མ་བྱས་པས་ཕྲ་མ་ལ་གོམས་ཤིང་མཛའ་བཤེས་དང་མི་མཐུན་པར་འགྱུར། ཚིག་རྩུབ་སྨྲས་པས་
དེ་ལ་གོམས་ཤིང་དུས་ཀུན་ཏུ་མི་སྙན་པ་ཐོས་པར་འགྱུར། ངག་འཁྱལ་སྨྲས་པས་དེ་ལ་གོམས་ཤིང་
ཚིག་མི་བཙུན་པ་སྟེ་རང་གིས་གང་སྨྲས་ཀྱི་ཚིག་ཐམས་ཅད་གཞན་གྱི་རྣ་བ་ལ་མི་འགྲོ་བར་འགྱུར།
བརྣབ་སེམས་བྱས་པས་ནི་རང་གི་འདོད་དོན་ཐམས་ཅད་མི་འགྲུབ་པར་འགྱུར། གནོད་སེམས་
བྱས་པས་ནི་རང་ཉིད་ཉམ་ཆུང་ཞིང་གཞན་ཀུན་ལ་འཇིགས་ཤིང་སྐྲག་དགོས་པར་འགྱུར། ལོག་ལྟ་
བྱས་པས་ནི་ཡང་དག་པའི་ལྟ་བ་དང་མི་འཕྲད་ཅིང་ལྟ་བ་ཕྱིན་ཅི་ལོག་དང་ལྡན་པ་འགྱུར་བར་
གསུངས་ཤིང་། བདག་པོའི་འབྲས་བུ་ནི་གང་དུ་སྐྱེ་བའི་ཡུལ་ལ་སྨིན་པས་ཐམས་ཅད་ཀྱིས་ཅི་རིགས་
པ༑ ས་ཆ་ཡུལ་ལུང་ངན་པ་དང་ལོ་ཐོག་ལ་བཙའ་དང་སད་སེར་གྱིས་སྡང་བ། ས་ཕྱོགས་རྡུལ་དང་
མུན་པ་འཁྲིགས་ཤིང་དྲི་ངན་ལྡང་བ། ས་ཕྱོགས་ཚྭ་སྒོ་ཅན་ནད་དང་མུ་གེ་མང་། ས་ལ་མཐོ་དམའ་
དང་རི་ལུང་དང་རོང་ཁུང་དོག་ས་དང་། ས་སྟོང་དང་ལོ་ཏོག་མེད་ས། ཀླ་ཀློ་གནས་སོ། དུས་ལོག་
མང་ས། སྟོན་འབྲས་ཕྲ་བ་དང་ཁ་བ་སོགས་འབྱུང་བའི་གནས་སུ་ཅི་རིགས་སྐྱེ་བར་གསུངས་ལ།
མི་དགེ་བ་དེ་དག་སྤོང་བའི་དགེ་བ་བཅུ་པོ་སྒྲུབ་པའི་འབྲས་བུ་ནི་གནས་སྐབས་སུ་མཐོ་རིས་མི་དང་ལྷ་ཡི་གནས་སུ་སྐྱེ་ཞིང་། དེའི་དུས་ན་ཚེ་རིང་བ། ནད་མེད་པ། ལོངས་སྤྱོད་ཆེ་བ། རིགས་
མཐོ་ཞིང་དབང་ཐང་ཆེ་བ། གཟུགས་བཟང་བ། བློ་དང་རིག་པ་གསལ་བ་སོགས་སུ་འགྱུར་ཞིང་།
གང་དུ་སྐྱེ་བའི་ཡུལ་ཕྱོགས་ཀྱང་ཡིད་དུ་འོང་བ། ལོ་ལེགས་ཤིང་ཕྱུགས་འཕེལ་བ་དང༌། འཁྲུག་
རྩོད་དང་དུས་ལོག་སོགས་མེད་ཅིང་། དམ་པའི་ཆོས་དར་བའི་གནས་སུ་སྐྱེས་ནས་སྐྱེས་མ་ཐག་ཏུ་
དམ་པའི་ཆོས་དང་འཕྲད་ནས་ཚེ་རབས་ཐམས་ཅད་དུའང་དགེ་བ་བསྒྲུབ་པ་ལ་གོམས་པར་འགྱུར་
ཞིང་། དེ་ཡང་རིམ་གྱིས་སེམས་བསྐྱེད་ཀྱིས་ཟིན་ན་སངས་རྒྱས་ཀྱི་གོ་འཕང་ཐོབ་པར་གསུངས་ལ།
དེས་ན་མཐོ་རིས་ལྷ་མིའི་ལུས་རྟེན་དང་ཐར་པ་སངས་རྒྱས་ཀྱི་གོ་འཕང་ཐོབ་བྱེད་དང༌། བདེ་བ་
ཅན་སོགས་དག་པའི་ཞིང་ཁམས་རྣམས་སུ་སྐྱེ་བ་ལེན་པའི་རྒྱུ་ལ་དམ་པའི་ཆོས་དགེ་བ་བཅུ་ཡི་
ཉམས་ལེན་ཕྱིན་ཅི་མ་ལོག་པ་བྱས་པ་ལ་བརྟེན་ནས་འབྱུང་བ་ཡིན་ཏེ། ཞི་བ་ལྷས།ཡིད་ལ་བསམ་

པའི་དགེ་བྱས་པས། །གང་དང་གང་དུ་འགྲོ་འགྱུར་བ། །དེ་དང་དེར་ནི་བསོད་ནམས་དེས། ། འབྲས་བུ་
ཡོན་གྱིས་མངོན་མཆོད་འགྱུར། །ཞེས་ཞེ་ཐག་པ་ནས་དགེ་བ་བྱས་པའི་གང་ཟག་དེ་འགྲོ་བ་རིགས་
དྲུག་གི་གནས་རིས་གང་དང་གང་དུ་སྐྱེས་ཀྱང་དེ་ཡི་ལུས་དང་སེམས་ལ་བདེ་བ་ཁོ་ན་མ་གཏོགས་
མེད་པ་དང་། དེར་མ་ཟད་པའི་དགེ་བ་ཁྱད་པར་ཅན་བདེ་བ་ཅན་སོགས་དག་པའི་ཞིང་ཁམས་རྣམས་
སུ་སྐྱེ་བར་བྱེད་ནུས་པ་ཞིག་འགྲུབ་ན་རིན་པོ་ཆེ་ཡི་ས་གཞི་ཁོད་སྙོམས་ཡངས་ཤིང་རྒྱ་ཆེ་བའི་སྟེང་
དུ་དྲི་བཟང་ཞིང་རེག་བྱ་འཇམ་ལ་བསིལ་བའི་མེ་ཏོག་པདྨའི་འདབ་མ་ཤིན་ཏུ་ཡངས་པའི་སྙིང་པོ་
ལ༑ ལུས་ལ་མཚན་དང་དཔེ་བྱད་ཀྱིས་བརྒྱན་པ་ཞིག་རྒྱལ་བ་འོད་དཔག་མེད་ལྟ་བུའི་མདུན་ན་
སངས་རྒྱས་དེ་ཡི་ཐུགས་སྲས་སུ་བརྫུས་ཏེ་སྐྱེ་བར་འགྱུར་བར་གསུངས་པ་དང་། ཡང་སྤྱིར་འགྲོ་བ་
རིགས་དྲུག་གི་གནས་རྣམས་སུ་ཁྱབ་པ་འདུ་བྱེད་ཀྱི་སྡུག་བསྔལ་དང་། འགྱུར་བའི་སྡུག་བསྔལ་ཅི་
རིགས་ཡོད་པ་དང་། བྱེ་བྲག་ཏུ་ངན་སོང་གསུམ་པོ་དག་ན་སྡུག་བསྔལ་གྱི་སྡུག་བསྔལ་ཇི་སྙེད་ཅིག་
ཡོད་པ་ཐམས་ཅད་ཀྱང་སྡིག་པ་མི་དགེ་བའི་ལས་ཁོ་ནས་བསྐྱེད་པ་ཡིན་ཏེ། དེ་ཡང་ཞི་བ་ལྷས། སྡུག་
བསྔལ་ཡིད་མི་བདེ་བ་དང་། འཇིགས་པ་རྣམ་པ་སྣ་ཚོགས་དང་། །འདོད་པ་རྣམས་དང་བྲལ་བ་ནི། །
སྡིག་པ་སྤྱོད་ལས་འབྱུང་བར་འགྱུར། །ཞེས་མཐོ་རིས་ལྷ་དང་མི་ཡི་གནས་ན། ལུས་ལ་ནད་དང་
བཀྲེས་སྐོམ་ཚ་གྲང་སོགས་ཀྱིས་སྡུག་བསྔལ་དང་། སེམས་ལ་ཡིད་མི་བདེ་བ་གང་ཇི་སྙེད་ཡོད་པ་
ཐམས་ཅད་དང་། གཞན་ཡང་སྟག་གཟིག་དོམ་དྲེད། ས་ཆུ་མེ་རླུང་སོགས་ཀྱི་ཚེ་འདི་ཡི་འཇིགས་
པ་དང་། འཆི་ཁ་གནད་གཅོད། འཆི་རྒྱབ་བར་དོ། ཕྱི་མ་ངན་སོང་བཅས་ཀྱི་སྡུག་བསྔལ་གྱི་འཇིགས་
པ་ཐམས་ཅད་དང་། དེར་མ་ཟད་རང་གི་འདོད་པ་རྒྱུ་ནོར་ལོངས་སྤྱོད། གཉེན་བཤེས་མཐུན་གྲོགས་
ཐམས་ཅད་དང་བྲལ་བའི་སྡུག་བསྔལ་དང་། མི་འདོད་པ་ན་ཚ་ཟུག་གཟེར། མི་ཤི་རྒྱུ་ཟད། དགྲ་
རྐུན་གཅན་གཟན་གོད་ཤི་ཆབ་འདྲིལ་ཁང་མེ་རོ་དས་སོགས་ཐོག་ཏུ་བབས་པའི་སྡུག་བསྔལ་ཇི་
སྙེད་ཡོད་པ་ཐམས་ཅད་ཀྱང་སྡིག་པའི་ཆོས་མི་དགེ་བ་སྤྱོད་པ་ཁོ་ན་ལས་བྱུང་བ་དང་། །
ཁྱད་པར་དུ་ཡང་སྡིག་པའི་ཆོས་སྲོག་གཅོད་པ་སོགས་རྔམ་ཆེན་བྱས་པའི་མི་དེ་དག་ནི་ཕྱི་

མར་དམྱལ་བ་ཚ་དམྱལ་བརྒྱད་པོ་གང་རུང་གི་གནས་སུ་སྐྱེས་ཏེ་ལྕགས་བསྲེགས་ཀྱི་ས་གཞི་དམར་
པོ་མེ་ལྕེ་ཁྲུ་གང་རེ་ཙམ་མངོན་པར་འབར་བའི་སྟེང་དུ་ལས་མཁན་གཤིན་རྗེའི་སྐྱེས་བུ་ཨ་བ་གླང་
མགོ།དར་མ་སྤྲེའུ་མགོ་སོགས་ཀྱི་རལ་གྲི་མེ་འབར་ལས་ལུས་ཀྱི་པགས་པ་མ་ལུས་པ་བཤུས་ཏེ་
ལྕགས་བསྲེགས་ཀྱི་ས་ལ་འགྲེ་ལྡོག་བྱེད་ཅིང་རབ་ཏུ་ཉམ་ཐག་པའི་སྟེང་དུ། དུས་མཐའི་མེ་ལས་
ཀྱང་བདུན་འགྱུར་དུ་རེག་བྱ་རབ་ཏུ་ཚ་བའི་དམྱལ་བའི་མེས་བཞུས་པའི་ཁྲོ་ཆུ་ཁོལ་མ་དང་། ཟངས་
བཞུས་པའི་ཟངས་ཞུ་ལུས་ཀྱི་སྟེང་དུ་བླུགས་ཤིང༌། སླར་ཡང་རལ་གྲི་མེ་འབར་བ་དང་། སོག་ལེ་
མེ་འབར་བ། མདུང་ཐུང་མེ་འབར་བ་དག་གིས་ལུས་ཀྱི་ཤ་རུས་པགས་པ་ཐམས་ཅད་དུམ་བུ་བརྒྱ་
སྟོང་ཁྲི་ཁྲག་མང་པོ་བྱས་ཏེ་ལྕགས་བསྲེགས་ཀྱི་ས་གཞི་མེ་འབར་བའི་སྟེང་དུ་སྟོན་ཀའི་ཤིང་ལོ་ས་
ལ་འཐོར་བ་བཞིན་དུ་གཏོར་ནས་དེ་ཡིས་ཤ་ཡི་དུམ་བུ། ཁྲག་གི་ཐིགས་པ་ཐམས་ཅད་ལ་རྣམ་ཤེས་
ཀྱི་ཟིན་ནས་སྡུག་བསྔལ་གྱི་ཚོར་བ་དྲག་པོ་མྱོང་དགོས་པར་གསུངས་པ་དང༌།
གཞན་ཡང་མདོ་ལས། སེམས་ཅན་རི་དྭགས་དང་གཅན་གཟན་སྒོ་ཟོག་ར་ལུག་སོགས་གསོད་
མཁན་དེ་ནི་དམྱལ་བ་བསྡུས་འཇོམས་སོགས་སུ། རང་གི་སེམས་ཅན་གང་དང་གང་གསོད་པ་དེ་
ཡི་མགོ་བོ་ཅན་གྱི་རི་བོ་ཆེན་པོ་མེ་འབར་བའི་བར་དུ་ལུས་ཏིལ་མར་བཙིར་བ་བཞིན་དུ་འཇོམས་
པར་བྱེད་པ་དང་། མ་བྱིན་པ་རྐུས་པའི་མི་ནི་ཉེ་འཁོར་བའི་དམྱལ་བ་རོ་མྱགས་ཀྱི་འདམ་རྫབ་ཏུ་
སྐྱེས་ནས་སྲིན་བུ་མཆུ་ནོན་ལུས་དཀར་ལ་མགོ་བོ་གནག་པ་ཅན་གྲངས་མེད་པས་ལུས་ཀྱི་ཕྱི་ནང་
ཐམས་ཅད་ལ་ཁྱབ་སྟེ་དུས་ཀུན་ཏུ་ཟ་བར་བྱེད་པ་དང༌། རང་གི་བཟའ་ཟླ་མ་ཡིན་པའི་སྐྱེས་པའམ།
བུད་མེད་དང་མཉམ་དུ་བསྡད་དེ་ལོག་གཡེམ་བྱས་པའི་སྐྱེས་པ་དང་བུད་མེད་དེ་དག་ནི། ལྕགས་
ཀྱི་སྐྱེས་པ་དང་བུད་མེད་གང་རུང་གི་གཟུགས་ཅན་མེ་འབར་བ་སྐྱེས་པ་ལ་མོ་ཡི་དབང་པོ་ཅན་དང་།བུད་མེད་ལ་ཕོ་ཡི་དབང་པོ་མེ་འབར་བ་ཅན་དེ་དང་རང་གི་དབང་པོ་གཉིས་འདྲེན་སྦྱོར་བྱེད་
དགོས་པ་དང༌། ཕོ་དང་མོ་ཕན་ཚུན་ཆགས་སེམས་བྱས་པ་དེ་དག །ཤལ་མ་རི་ཡི་རྩེ་ནས་རྩ་བའི་
བར་ཡར་འཛེགས་ཤིང་མར་འབབ་པ་ཁོ་ན་བྱེད་དགོས་པའི་རང་ཆགས་ཡུལ་གྱི་སྐྱེས་པ་བུད་མེད་
་

དེས་རི་བོའི་རྩེ་སྟེང་ནས་བོས་པའི་སྣང་བ་ཤར་ནས་རྒྱུག་དགོས་པ་ན་ལོ་ཁྲི་ཁྲག་དུ་མའི་བར་དུ་
ལམ་ནས་ལྕགས་ཀྱི་ཚེར་མ་རྣོན་པོ་སོར་བཅུ་དྲུག་ཙམ་ཡོད་པས་གང་བ་ལ་དེ་རྣམས་ཀྱིས་ཤ་རུས་
པགས་པ་ཐམས་ཅད་འཐོག་པའི་སྒོ་ནས་སྡུག་བསྔལ་ཞིང་། རི་དེའི་རྩེ་སྟེང་ན་སླེབས་དུས་དམྱལ་
བའི་བྱ་དང་ཁྱིའི་འཇིགས་ཤིང་ཡ་ང་བ་ཅན་དེ་རྣམས་ཀྱིས་མིག་དང་ཀླད་པ་དང་ལྕེ་ཐམས་ཅད་
བྲུས་ནས་ཟ་བར་བྱེད་པ་དང་། མནའ་ཟོས་པ་དང་། རྫུན་དང་ཕྲ་མ་ཚིག་རྩུབ་སོགས་སྨྲ་བ་དང་།
ལྷག་པར་དུ་སངས་རྒྱས་དང་ཆོས་དང་དགེ་འདུན། སྐྱེས་བུ་དམ་པ་བྱང་སེམས་ཉན་རང་། རབ་
ཏུ་བྱུང་བ་དགེ་ཚུལ་སློང་སྡོམ་ལྡན་རྣམས་ལ་མ་དད་པའི་སྒོ་ནས་སྐུར་འདེབས་བྱས་པ་དེ་དག་ནི་
དམྱལ་བའི་གནས་སུ་ལུས་པོ་ཤིན་ཏུ་ཆེན་པོ་གཅིག་ལ་མགོ་བོ་ལྔ་བརྒྱ་རེ་ཡོད་པ། མགོ་བོ་རེ་རེ་
ལ་ལྕེ་དཔག་ཚད་ཙམ་དུ་ཁྱབ་པ་ཅན་ལྔ་བརྒྱ་རེ་ཡོད་པ་ལ། ལྕེ་དེ་ཐམས་ཅད་ལས་མཁན་རྣམས་
ཀྱི་ལྕགས་བསྲེགས་ཀྱི་ས་གཞིའི་ཐོག་ཏུ་བརྒྱངས་ཏེ་མཐའ་རྣམས་སུ་ལྕགས་ཀྱི་ཕུར་པ་མང་པོས་
འཛེར་ཏེ། ལྕེ་རེ་རེའི་སྟེང་ན་རྭ་རྨིག་པ་ཐམས་ཅད་ཁྲོ་དང་ལྕགས་བསྲེགས་ཅན་གྱི་རྨོས་གླང་དོར་
ལྔ་བརྒྱ་རེ་གཉའ་བཅས་ཏེ་ལྕགས་བསྲེགས་ཀྱི་ཐོང་བཤོལ་མེ་འབར་བས་དུས་ཀུན་ཏུ་རྨོ་བར་བྱེད་
པ་དང་། དཀོན་མཆོག་གི་མདུན་དུ་མཆོད་པ་ལ་སེར་སྣ་འཇུར་གེགས་དང་མི་གཙང་བ་དང་མ་དག་
པ་དང་དམན་པ་སོགས་འབུལ་བ་བྱས་པ་དང་། །
གཞན་ཡང་ཆང་དང་དུག་སོགས་བླུད་པ་དང་། སློང་མོ་བ་དང་བྱ་ཁྱི་སོགས་ལ་སྦྱིན་པ་བཏང་
བ་ལ་སེར་སྣ་བྱས་པ་གཞན་གྱིས་སྦྱིན་པ་ལ་གེགས་བྱས་པ་དེ་རྣམས་ནི་དམྱལ་བར་སྐྱེས་ཏེ་ང་སྐོམ་
མོ༑ ༑ང་ལྟོགས་སོ་ཞེས་བརྗོད་པ་ན་ལས་མཁན་རྣམས་ཀྱིས་སྐམ་པས་ཁ་ཕྱེ་ནས་ཁྱོད་ལྟོགས་ན་
འདི་ཟོ། ཁྱོད་སྐོམ་ན་འདི་འཐུང་ཟེར་ནས་ལྕགས་བསྲེགས་ཀྱི་ཐོ་ལུམ་མེ་འབར་བ་དག་དང་། ཁྲོ་
ཆུ་དང་ཟངས་ཆུ་ཁོལ་མ་རྣམས་ཁ་ནས་དབང་མེད་དུ་བླུགས་ཤིང་དེ་ལ་དུས་ཀུན་ཏུ་སྤྱོད་དགོས་པ་
དང༌། ཡི་དྭགས་ཀྱི་གནས་སུ་སྐྱེས་ཏེ་ཆུ་ཙམ་ལའང་ལོངས་སྤྱོད་པའི་དབང་མེད་པ་དང་། འབོ་དང་
རྒྱ་མ་བྲེ་སྲང་སོགས་ལ་གཡོ་སྒྱུ་བྱས་པ་དེ་དག་ནི་དམྱལ་བ་ཐིག་ནག་དང་བསྡུས་འཇོམས་སོགས་

སུ་སྐྱེ་བ་དང༌། བསྙེན་གནས་ཀྱི་སྡོམ་པ་སོགས་ཀྱི་བསླབ་བྱ་བཅས་ཁྲིམས་དང་འགལ་བོར་གྱུར་
པ་དེ་དག་ནི་མེ་མ་མུར་གྱི་འོབས་དང་། རོ་མྱགས་ཀྱི་འདམ། ཐལ་ཚན་གྱི་ཆུ་བོ་རབ་མེད་སོགས་
སུ་སྐྱེ་བར་འགྱུར་བ་དང་། གཞན་ཡང་གཙུག་ལག་ཁང་དང་མཆོད་རྟེན། དགེ་འདུན་གྱི་ཁྲི་དང་གདན་
ཆ༑ དགེ་འདུན་བྱོན་ལམ། ལྷ་ཁང་གི་ཀ་བ་སོགས་སྣབས་དང་མཆིལ་མ་ཁ་ལུད་སོགས་ཀྱིས་མི་
གཙང་བས་བསླད་པ་དེ་དག་ནི་ཉི་ཚེ་བའི་དམྱལ་བ་ལ། རྩིག་པ་ལྟ་བུ་དང་། ཀ་བ་ལྟ་བུ། གྲལ་
སྟན་ལྟ་བུ། ཕྱགས་མ་ལྟ་བུ། ཁྲིའུ་ལྟ་བུ། ཐག་པ་ལྟ་བུ་སོགས་སུ་སྐྱེས་ཏེ། ཕར་ལྟར་སྣང་ལ་དེ་
དག་གི་རྣམ་པ་ལ། དོན་ལ་དམྱལ་བ་པའི་སེམས་ཅན་གྱི་གཟུགས་སུ་གྲུབ་སྟེ། དེ་དང་དེའི་སྡུག་
བསྔལ་མྱོང་དགོས་པ་སོགས་བསམ་གྱིས་མི་ཁྱབ་པ་ཞིག་སྟོན་པ་སངས་རྒྱས་ཀྱིས་མདོ་སྡེ་དག་
ལས་གསུངས་པས་མཚོན་དོན་ཙམ་གྱི་ཐམས་ཅད་བཤད་ག་ལ་ནུས། ་།
དེ་ལྟ་བུའི་དགེ་སྡིག་གི་ལས་དེ་དག་ཐམས་ཅད་ཚུར་བསྡུ་ན་མྱོང་བར་ངེས་པའི་ལས་དང་།
མྱོང་བར་མ་ངེས་པའི་ལས་གཉིས་ཡོད་ལ། མྱོང་བར་ངེས་པའི་ལས་དེ་མཐོང་ཆོས་མྱོང་འགྱུར་དང་།
སྐྱེས་ནས་མྱོང་འགྱུར་དང་། ལན་གྲངས་གཞན་ལ་མྱོང་འགྱུར་དང་གསུམ་ཡིན་ལ། དེ་ལ་མཐོང་
ཆོས་མྱོང་འགྱུར་ནི། དགེ་སྡིག་གི་ལས་གང་ཡིན་ཤིན་ཏུ་དད་པ་དྲག་པོའམ། ཆགས་སྡང་དྲག་པོས་
ཀུན་ནས་བསླང་སྟེ་བསགས་པའམ། ཡང་ན་ཡོན་ཏན་གྱི་ཞིང་དཀོན་མཆོག་གསུམ་མམ། ཕན་
འདོགས་པའི་ཞིང་ཕ་དང་མ། གཉིས་ཀའི་ཞིང་མཁན་སློབ་སོགས་ལ་བརྟེན་པའི་དགེ་སྡིག་གི་ལས་
དེ་ཉིད་ཀྱི་འབྲས་བུའི་ཐོག་མ་ཚེ་འདི་ཉིད་ལ་སྨིན་པའི་མགོ་ཚུགས་ཏེ་ཕྱི་མ་ཕན་ཆད་ཚེ་རབས་དུ་
མའི་བར་དུ་མྱོང་བ་ཡིན་ལ། སྐྱེས་ནས་མྱོང་འགྱུར་ནི་ལས་དེ་ཙམ་སྟོབས་ལྡན་མ་ཡིན་པ་དེ་རང་
ཉིད་འཆི་ཟིན་པའི་སྐྱེ་བ་ཕྱི་མ་ཕན་ཆད་མྱོང་བ་ཡིན་ཞིང་། ལན་གྲངས་གཞན་ལ་མྱོང་འགྱུར་གྱི་དེ་
ལས་ཀྱང་ལས་ཅུང་ཟད་སྟོབས་ཆུང་བ་དེ་དག་ནི་སྐྱེ་བ་གསུམ་པ་ཕན་ཆད་ལ་ཅི་རིགས་མྱོང་བ་ལ་
ཡིན་ཅིང་། མྱོང་བར་མ་ངེས་པའི་ལས་ནི་ལས་ཧ་ཅང་དྲག་པོ་མ་ཡིན་པ་ཁ་ཅིག་སྐྱེ་བ་ཕྱི་མ་རྣམས་
སུ་ལས་དེ་ལ་འབྲས་བུ་སྨིན་པའི་རྐྱེན་གཞན་དང་འཕྲད་ན་འབྲས་བུ་འབྱིན་ལ། མ་འཕྲད་ན་འབྲས་

བུ་མི་འབྱིན་པ་ཡི་རིགས་ལ་གསུངས་པ་ཡིན། དེས་ན་ད་ལྟ་རང་རེ་རྣམས་ལ་ཚེ་འདིར་ངན་སོང་དུ་
སྐྱེ་བར་འགྱུར་བའི་ལས་མི་དགེ་བ་དྲག་པོ་མེད་ཀྱང་སྐྱེ་བ་སྔ་མའི་ཚེ་རབས་ཐོག་མེད་ནས་བསགས་
པའི་ངན་སོང་དུ་སྐྱེ་འགྱུར་གྱི་ལན་གྲངས་གཞན་ལ་མྱོང་འགྱུར་གྱི་ལས་བསམ་གྱིས་མི་ཁྱབ་པ་ཞིག་
ཡོད་སྲིད་པ་ཡིན། ཚེ་འདི་ལའང་སོ་སྐྱེ་ཕལ་ཆེ་བ་སུ་འདྲ་ཞིག་ཡིན་ཀྱང་ཕྱི་མ་ངན་སོང་དུ་སྐྱེ་བའི་
ལས་གཏན་ནས་བསགས་མེད་པ་དེའང་ཤིན་ཏུ་དཀོན་ཏེ། ཞི་བ་ལྷས། བསྐལ་པ་སྟོང་དུ་བསགས་
པ་ཡི། །སྦྱིན་དང་བདེ་གཤེགས་མཆོད་ལ་སོགས། །ལེགས་སྤྱད་གང་ཡིན་དེ་དག་ཀྱང་། །ཁོང་ཁྲོ་
གཅིག་གིས་འཇོམས་པར་བྱེད། །ཅེས་སེམས་ལ་ཡུལ་སྐྱེས་བུ་དམ་པ་སོགས་ལ་མ་དད་པ་སོགས་
ཀྱི་ཁོང་ཁྲོ་དྲག་པོ་གཅིག་སྐྱེས་པ་ཙམ་ཞིག་གིས་བསྐལ་པ་དུ་མར་བསགས་པའི་སྦྱིན་པ་བཏང་བ་
ཚུལ་ཁྲིམས་སྲུང་བ་ལྟ་བུའི་དགེ་རྩ་ཐམས་ཅད་འཇོམས་ནས་དམྱལ་བར་སྐྱེ་བར་གསུངས་པས།
དེ་ཙམ་གྱི་མི་དགེ་བ་དེ་ཙམ་བསགས་ཨི་ཡོད་ཕོ་མོ་སོ་སོས་རང་རྒྱུད་ལ་བསམ་བློ་རེ་བཏང་ན་ཕྱི་
མར་དམྱལ་བར་འགྲོ་དགོས་པ་ཨི་འདུག་ཧ་གོ་འོང་ཚོད་གདའ། ལར་ལས་རྒྱུ་འབྲས་ཀྱི་ཚུལ་འདི་
བསམ་གྱིས་མི་ཁྱབ་སྟེ། ཆོས་དགེ་བ་རྒྱ་ཆེན་སྒྲུབ་པའི་གང་ཟག་འགའ་རེ་ལ་ཆོས་དགེ་བ་དེའི་འབྲས་
བུ་ཚེ་འདི་ཡི་ལུས་རྟེན་ལ་ཐོག་མར་སྨིན་ཏེ། ཚེ་ལ་བར་ཆད་དང་བྲལ་ནས་ཚེ་རིང་། དེའི་ངང་ནས་
དགེ་བ་འགྲུབ། ལུས་ལ་ན་ནད་སོགས་དང་བྲལ། ཟས་གོས་སོགས་མཐུན་རྐྱེན་ཚང་། ཅི་བསམ་
པ་འགྲུབ་པ་སོགས་ཀྱང་དུ་མ་ཡོད་པ་དང་། ཡང་ཆོས་སྟོབས་ཆེན་སྒྲུབ་པའི་གང་ཟག་འགའ་རེ་ལ་ནི།
སྐྱེ་བ་སྔ་མ་རྣམས་སུ་བསགས་པའི་ལན་གྲངས་གཞན་ལ་མྱོང་འགྱུར་གྱི་ངན་སོང་གསུམ་དུ་སྐྱེ་འགྱུར་
གྱི་ལས་ངན་ཐམས་ཅད། དགེ་བ་དེའི་སྟོབས་ཀྱིས་ལུས་རྟེན་འདི་ཡི་ཐོག་ཏུ་འདྲེན་ཏེ། ངན་སོང་གི་
སྡུག་བསྔལ་དེ་མི་ཡི་ན་ཚ་ཟུག་གཟེར་སོགས་སྡུག་བསྔལ་གྱིས་ཡུན་རིང་ཙམ་ཐེབས་པས་ལས་ངན་
དེ་བྱང་བ་སོགས་ཅི་རིགས་ཡོད་པ་ལ། དེ་ལྟ་བུ་ནི་གང་ཟག་ཆོས་པ་དེ་ཕྱི་མ་ལ་མཐོ་རིས་དང་།
ཡང་ན་དག་པའི་ཞིང་ཁམས་སོགས་སུ་འགྲོ་ངེས་ཀྱི་རྟགས་ཡིན་གསུངས། དེས་ན་ཆོས་སྒྲུབ་པའི་
དུས་སུ་མི་འདོད་པ་བྱུང་ན་ཡི་ཆད་དང་འཁང་ར་མི་བྱ་སྟེ་ལས་སྒྲིབ་སྦྱོང་བའི་གྲོགས་སུ་བྱུང་བ་འདྲ། །

དེ་བཞིན་ཏུ་སྡིག་པ་ཁོ་ན་བྱེད་པའི་གང་ཟག་འགའ་རེ་ལ་ནི་སྡིག་པའི་འབྲས་བུ་སྔོན་མ་ཚེ་འདི་ཡི་
ལུས་རྟེན་ལ་སྨིན་པར་ཡང་དུ་མ་ཡོད་ཅིང་། འགའ་ཞིག་ནི་སྡིག་པ་སྟོབས་ཆེན་དུ་མ་བྱས་པས་འཆི་
ཟིན་མ་ཐག་ཏུ་དམྱལ་བར་སྐྱེ་ངེས་ཅན་ཡིན་པ་ལ་སྐྱེ་བ་སྔོན་མ་རྣམས་སུ་ད་དུང་མཐོ་རིས་ལྷ་མིའི་
ལུས་རྟེན་གཞན་ལ་མྱོང་བའི་ལས་ཀྱི་འཕྲོ་ཅུང་ཟད་ཡོད་པ་ཐམས་ཅད། སྡིག་པའི་སྟོབས་ཀྱིས་ལུས་
རྟེན་འདི་ཉིད་ཀྱི་སྟེང་དུ་འདྲེན་ཏེ་མ་ཤིའི་བར་དུ་སྡིག་ཅན་གྱིས་བསམ་དོན་ཐམས་ཅད་འགྲུབ་སྟེ།
ལུས་སེམས་ལ་བདེ་བ་ཁོ་ན་མྱོང་བར་འགྱུར་བའང་དུ་མ་ཡོད་ཅིང་དེ་ནི་སྡིག་ཅན་འཆི་མ་ཐག་དམྱལ་
བ་ལ་འགྲོ་བའི་རྟགས་ཁོ་ན་ཡིན་པར་གསུངས་པས། དེས་ན་མཐོ་རིས་མིའི་རིགས་སུ་སྐྱེས་ཙམ་
ལ་འདྲ་ཡང་ཁྱིམ་གཅིག་གི་བཟའ་ཚང་དང་ཕ་མ་གཅིག་གིས་བུ་རྒྱུད་སོགས་ལའང་འདྲ་མིན་དུ་མ་
བྱུང་བ་ཐམས་ཅད་ལས་ལ་བརྟེན་ནས་བྱུང་བ་ཁོ་ན་ཡིན་པས་ལས་འབྲས་ལ་ཡིད་མ་ཆེས་པའི་སྒོ་
ནས་སྐུར་འདེབས་དང་ཁྱད་གསོད་གཏན་ནས་རུང་བ་མ་ཡིན་པ་རྒྱལ་བ་ཡང་དག་པར་རྫོགས་
པའི་སངས་རྒྱས་ཀྱིས་མདོ་སྡེ་ལས་གསུངས་སོ། །
་
བཞི་པ་འཁོར་བའི་ཉེས་དམིགས་ལ་བསམ་པ་ནི། དེ་ལྟར་གོང་དུ་བཤད་པ་དེ་དག་གི་ཚུལ་
ལ་བློ་ཅུང་ཟད་ཁ་ཕྱོགས་ཏེ་ཡང་ཡང་སེམས་པ་ན། དལ་འབྱོར་གྱི་མི་ལུས་འདི་རྙེད་པར་དཀའ་བ་
རགས་རིམ་ཙམ་མོ། །འཆི་བ་མི་རྟག་པ་ཡིན་པ་ཡང་ཧ་ལམ་ཤེས། ལས་རྒྱུ་འབྲས་འདི་བསླུ་བ་
མེད་པའི་ཚུལ་ལ་ཡིད་ཆེས་ཅུང་ཟད་སྐྱེས་ནས། མི་སྐྱ་ཕོ་མོ་ཕལ་ཆེར་ནས་ད་ནི་ཚེ་འདི་སྣང་གི་བྱ་
བའི་འདུན་མ་ལ་སྙིང་པོ་ཆེ་བར་མི་འདུག །དལ་འབྱོར་གྱི་ལུས་ཐོབ་པའི་དོན་པོ་རང་ཉིད་འཆི་བའི་
དུས་ན་ངན་སོང་གི་གནས་སུ་མི་སྐྱེ་བ་ཞིག་ཙམ་དང་། ཕྱི་མ་ལ་མཐོ་རིས་ལྷ་དང་མིའི་གནས་སུ་
སྐྱེས་ཏེ་ཚེ་རིང་བ་དང་ནད་མེད་པ་ལོངས་སྤྱོད་ཆེ་བ་སོགས་ཕུན་སུམ་ཚོགས་པ་རེ་བྱུང་ན་དེ་མཆོག་
ཏུ་གྱུར་པ་ཡིན་འདུག་པས། དེ་ཐོབ་པའི་ཆེད་དུ་རང་གིས་དགེ་སྒྲུབ་སྡིག་སྤོང་ཅུང་ཟད་རེ་ཐོན་ན་
དེ་ཡིན་སྙམ་པ་ལྟ་བུའི་བསམ་པས་ཀུན་ནས་བསླངས་ཏེ་ཕྱག་བསྐོར་སྒྲིབ་སྦྱོང༌། ཁ་ཏོན་བཟླས་
བརྗོད་སོགས་དགེ་བ་སྤྱི་དང་ཁྱད་པར་སྨྱུང་གནས་ཆ་རེ་ཙམ་གྱི་དགེ་བ་རེ་འགྲུབ་པ་དེ་ཡང་བསམ་

པ་དེ་ལྟ་བུ་ཞིག་གིས་ཀུན་ནས་བསླངས་ཏེ་སྒྲུབ་ན་དེའང་ཀུན་སློང་གི་བསམ་པ་མ་དག་པ་འཁོར་
བ་ལ་ཞེན་པའི་བློ་ཡིན་པས་དེའི་སྒོ་ནས་དགེ་བ་གང་སྒྲུབ་ཐམས་ཅད་ཚོགས་ཤིན་ཏུ་ཆུང་ཞིང་།
མཐར་ནམ་ཞིག་ན་དགེ་བ་རང་ཉིད་ཟད་ནས་མེད་པར་འགྱུར་ཏེ་ཡང་ངན་སོང་དུ་སྐྱེ་བ་ཡིན་པས།
དེས་ན་མཐོ་རིས་ལྷ་མིའི་བདེ་འབྲས་སོགས་འཁོར་བ་ལ་ཞེན་པ་སྤོང་སྟེ་དགེ་བ་གང་འགྲུབ་ཐམས་
ཅད་ཐར་པའི་ལམ་ཁོ་ན་ཉིད་དུ་འགྲོ་བར་བྱེད་པ་ལ་ཐོག་མར་འཁོར་བའི་ཉེས་དམིགས་འདི་ཤེས་
དགོས་པ་ཡིན་ཞིང་། དེ་སྟོན་པ་ལ་འདི་ལྟར་ཁམས་གསུམ་འཁོར་བའི་གནས་རིས་ལྷ་དང་མི་དང་
ལྷ་མ་ཡིན་དང་མཐོ་རིས་གསུམ། དུད་འགྲོ་དང་ཡི་དྭགས་དང་དམྱལ་བ་དང་ངན་སོང་གསུམ་སྟེ།
དེ་དག་བསྡོམས་པའི་འགྲོ་བ་རིགས་དྲུག་གི་གནས་རིས་མཐོ་དམན་བར་མ་གང་དུ་སྐྱེས་ཀྱང་ཁྱབ་
པ་འདུ་བྱེད་ཀྱི་སྡུག་བསྔལ། འགྱུར་བའི་སྡུག་བསྔལ། སྡུག་བསྔལ་གྱི་སྡུག་བསྔལ་ཏེ་སྡུག་བསྔལ་
གསུམ་པོ་ཅི་རིགས་པས་སྡུག་བསྔལ་བར་འགྱུར་བ་ཁོ་ནས་དུས་འདའ་བ་ལས་བདེ་བ་གཏན་ནས་
དོན་ལ་མེད་པ་སྟེ། དེ་ཡང་མདོ་ལས། དམྱལ་བ་རྣམས་ནི་དམྱལ་མེས་ཉམས། །ཡི་དྭགས་བཀྲེས་
ཤིང་སྐོམ་པས་ཉམས། །དུད་འགྲོ་བླུན་ཞིང་རྨོངས་པས་ཉམས། །མི་རྣམས་འཚོ་བ་ཐུང་བས་ཉམས། །
ལྷ་རྣམས་བག་མེད་པ་ཡིས་ཉམས།།འཁོར་བ་ཁབ་ཀྱི་རྩེ་ཙམ་ལ། །བདེ་བ་ནམ་ཡང་ཡོད་མ་ཡིན། །
ཞེས་གསུངས་པ་ལྟར། །དམྱལ་བ་ལ་ཚ་དམྱལ་བརྒྱད། གྲང་དམྱལ་བརྒྱད། ཉེ་འཁོར་བ་དང་ཉི་ཚེ་
བ་སྟེ་རིས་བཅོ་བརྒྱད་ཡོད་པ་ལས། དེ་ལ་ཚ་དམྱལ་བརྒྱད་ནི། ཡང་སོས་ཐིག་ནག་བསྡུས་འཇོམས་དུ་
འབོད་ངུ་འབོད་ཆེན་པོ་ཚ་བ་རབ་ཚ་མནར་མེད་དང་བརྒྱད་ཡིན་ལ། དེ་བརྒྱད་པོ་གང་དུ་སྐྱེ་བའི་
གནས་རིས་ཀྱི་འོག་ཐམས་ཅད་ལྕགས་བསྲེགས་ཀྱི་ས་གཞི་ལ་མེ་ལྕེ་ཁྲུ་གང་རེ་ཙམ་རྟག་ཏུ་འབར་
བ་དང་། ཕྱི་རོལ་ཐམས་ཅད་ལྕགས་བསྲེགས་ཀྱི་ར་བས་བསྐོར་བ་ལ། སོ་སོའི་སྡུག་བསྔལ་ནི། དམྱལ་
བ་ཡང་སོས་པ་ནི་རང་གི་ལག་ཏུ་གང་ཡོད་ཐམས་ཅད་མཚོན་ཆ་ཁོ་ན་དང་ཐད་ཀར་གང་སྣང་ཐམས་
ཅད་དགྲ་བོའི་འདུ་ཤེས་ཀྱིས་ཕན་ཚུན་གསོད་རེས་ཁོ་ནར་བྱེད་པ་དང་། དམྱལ་སྲུང་ལས་མཁན་
རྣམས་ཀྱིས་རལ་གྲི་མེ་འབར་བ་སོགས་ཀྱིས་ལུས་དུམ་བུ་ཁྲི་དང་འབུམ་གྱི་བར་དུ་གཅོད་ཅིང་

སྡུག་བསྔལ་བས་གཟིར་ཏེ་སེམས་ཅུང་ཟད་མི་དྲན་པ་བརྒྱལ་བ་དང་ཤི་བ་ལྟ་བུར་གྱུར་པ་ན་ལུས་
ལ་རླུང་ཅུང་ཟད་ཕོག་པའི་རྐྱེན་བྱས་ཏེ། ལུས་དུམ་ཚུར་འབྱར་ཞིང་ནམ་མཁའ་ནས་ཡང་སོས་པར་
གྱུར་ཅིག་ཙམ་པའི་སྒྲ་ཞིག་གྲག་པ་དང་མཉམ་དུ་སླར་ཡང་དྲན་པའི་སེམས་རྙེད་ནས་སོས་ཟིན་པ་
དང་ཡང་སྔ་མ་ཁོ་ན་ལྟར་སྡུག་བསྔལ་བའི་སྒོ་ནས་ཉིན་མོ་རེ་དང་མཚན་མོ་རེ་རེའི་ཚེ། ལན་ཁྲི་རེ་
མར་འཆི་ཞིང་ལན་ཁྲི་རེ་ཡར་སོས་པའི་སྡུག་བསྔལ་མྱོང་བ་དང་། དམྱལ་བ་ཐིག་ནག་པ་ནི། དམྱལ་
སྲུང་རྣམས་ཀྱིས་ལུས་ལ་ཐིག་ནག་པོ་བཞིའམ། བརྒྱད་དམ་བཅུ་དྲུག་ལ་སོགས་པ་བཏབ་ནས། སོག་
ལེ་འབར་བས་དཔེར་ན་ཤིང་མཁན་གྱིས་ཤིང་ལ་ཇི་ལྟར་བྱ་བ་བཞིན་དུ། ལུས་ཀྱི་གཡས་ནས་གཡོན།
མདུན་ནས་རྒྱབ་ཏུ། སྤྱི་བོ་གཤང་ལམ་གྱི་བར་རམ། རྐང་མཐིལ་གྱི་བར་དུ་དྲ་བར་བྱེད་པ་སོགས་
ཀྱིས་ཤིན་ཏུ་མི་བཟོད་པའི་སྡུག་བསྔལ་མྱོང་དགོས་པ་དང༌།
དམྱལ་བ་བསྡུས་འཇོམས་པ་ནི། རི་བོ་ཆེན་པོ་གཡག་གི་མགོ་ཅན་ནམ། ཤ་བའམ། གནའ་
བ༑ རྒོ་བ། གཅན་གཟན། ར་ལུག་སོགས་གང་རུང་གི་མགོ་བོ་མེ་འབར་བ་ཅན་གྱི་བར་དུ་ལུས་
འཚིར་ནས་ཁ་སྣ་བཤང་ལམ་སོགས་བུ་གའི་སྒོ་དགུ་ནས་ཁྲག་དམར་ཉིལ་གྱིས་འབྱུང་བར་བྱེད་པ་
དང་། ཡང་ལྕགས་བསྲེགས་ཀྱི་ཕ་བོང་གི་སྟེང་དུ་བཞག་སྟེ། དམྱལ་སྲུང་རྣམས་ཀྱིས་ཐོ་བ་མེ་འབར་
བས་བརྡུང་བ་དང་། ཡང་ལྕགས་བསྲེགས་ཀྱི་གཏུན་ཁུང་ནང་དུ་ལྕགས་བསྲེགས་ཀྱི་གཏུན་བུས་
བརྡུང་བར་བྱེད་པ་སོགས་ཀྱིས་སྡུག་བསྔལ་དྲག་པོ་མྱོང་དགོས་པ་དང་། དམྱལ་བ་ངུ་འབོད་པ་ནི།
ལྕགས་བསྲེགས་ཀྱི་ཁང་པ་མེ་འབར་བའི་ནང་དུ་ཆུད་དེ་རང་གི་ལུས་དང་བཅས་པ་ལས་མེ་འབར་
ཞིང་ངུ་འབོད་ཀྱི་སྒྲ་ཆེན་པོ་སྒྲོགས་པའི་སྒོ་ནས་སྡུག་བསྔལ་མྱོང་དགོས་པ་དང༌། ། ་
ངུ་འབོད་ཆེན་པོ་ནི། ལྕགས་བསྲེགས་ཀྱི་ཁང་པ་ཉིས་རིམ་གྱི་ནང་དུ་ལུས་ལས་མེ་འབར་
ཞིང་ངུ་འབོད་ཆེན་པོ་བྱེད་དེ་སྔ་མ་ལས་སྡུག་བསྔལ་ཉིས་འགྱུར་ཙམ་གྱིས་ཆེ་བར་མྱོང་དགོས་པ་
དང༌། ཚ་བའི་དམྱལ་བ་པ་ནི། ལྕགས་བསྲེགས་ཀྱི་ཁྲུ་བའི་སྣོད་ཆེན་པོའི་ནང་དུ་ལྕགས་ཞུན་དང་།
ཟངས་ཞུན་གྱི་ཆུ་ཚན་དུ་ཉ་བཞིན་བཙོ་བ་དང་། ཡང་ལྕགས་ཀྱི་གསལ་ཤིང་མེ་འབར་བ་བཤང་

ལམ་ནས་ཡར་སྤྱི་བོའི་བར་དུ་བཙུགས་པས། ལུས་ཀྱི་བུ་ག་དང་བ་སྤུའི་སྒོ་རྣམས་ནས་དུ་བ་དང་
མེ་ལྕེ་འབྱུང་བ་དང་། ཡང་ལྕགས་བསྲེགས་ཀྱི་ལེབ་མོ་ཆེན་པོ་དང་ལུས་མཉམ་དུ་དྲིལ་བར་བྱེད་པ་
སོགས་ཀྱིས་སྡུག་བསྔལ་ཆེན་པོ་མྱོང་དགོས་པ་དང་། རབ་ཏུ་ཚ་བའི་དམྱལ་བ་ནི། ལྕགས་ཀྱི་གསལ་
ཤིང་རྩེ་གསུམ་པ་ཅན་མེ་འབར་བ་བཤང་ལམ་དང་རྐང་མཐིལ་གཉིས་ནས་ཡར་བཙུགས་ཏེ། སྤྱི་
བོ་དང་ཕྲག་མགོ་གཉིས་ནས་ཐོན་ཞིང་ཁ་སྣ་སོགས་ལུས་ཀྱི་བུ་ག་ཐམས་ཅད་ནས་མེ་ལྕེ་དང་དུ་བ་
དྲག་ཏུ་འབྱུང་བ་དང་། ཡང་ཟངས་མོ་ཆེ་ཆེན་པོའི་ནང་དུ་འགྱུར་བྱེད་ཀྱི་ཆུ་ཚན་གྱིས་འབྲས་བཞིན་
དུ་བཙོས་ཏེ་ཀེང་རུས་དཀར་སིང་གི་རྣམ་པ་ཙམ་ཞིག་ལུས་པ་ན། ལས་མཁན་རྣམས་ཀྱིས་ལྕགས་
བསྲེགས་ཀྱི་ས་གཞིའི་སྟེང་དུ་བྱོས་པ་ན་སླར་ཡང་ཤ་དང་པགས་པ་ཐམས་ཅད་ཡར་སོས་པས་ཡང་
སྔ་མ་བཞིན་བཙོ་བར་བྱེད་པ་སོགས་ཀྱིས་སྡུག་བསྔལ་མི་བཟོད་པ་མྱོང་དགོས་པ་དང་། དམྱལ་བ་
མནར་མེད་པ་ནི། ལྕགས་བསྲེགས་པའི་སོལ་ཕུང་མེ་འབར་བའི་དབུས་སུ་ཆུད་དེ་སྲེག་པར་བྱེད་
པ་ལ་ཕྱི་ནས་སྡུག་སྐད་འདོན་པའི་སྒྲ་ཡིས་སེམས་ཅན་དེ་ཡོད་པར་ཤེས་པ་དང་། ཡང་ལུས་ལ་ལྕགས་
བསྲེགས་ཀྱི་བྱེ་མ་མེ་འབར་བ་དུ་མ་བྲབ་པ་དང་། ལྕགས་བསྲེགས་ཀྱི་རི་བོ་ཆེན་པོ་ལ་ཡར་མར་
བབ་འཛེག་བྱེད་དུ་བཅུག་པ་དང་། ཁ་ནས་ལྕེ་ཕྱུང་སྟེ་ལྕགས་བསྲེགས་ཀྱི་ས་གཞི་ལ་བརྒྱངས་ཏེ་
ལྕགས་ཕུར་བརྒྱ་སྟོང་མང་པོས་འཛེར་ནས་ཉེར་འཁུམ་མེད་པར་བྱེད་པ་དང་། ལྕགས་བསྲེགས་ཀྱི་
ས་གཞི་ལ་གན་རྐྱལ་དུ་བཞག་སྟེ་ལྕགས་བསྲེགས་ཀྱི་སྐམ་པས་ཁ་ཕྱེ་ནས་ཁ་ནས་མར་ལྕགས་ཀྱི་
ཐོ་ལུམ་མེ་འབར་བ་བཅུག་པ་དང་། ཟངས་ཞུན་དང་ལྕགས་ཞུན་ཁོལ་མ་བླུགས་ཏེ། ཁ་དང་ལྐོག་
མ་དང་ནང་ཁྲོལ་ཐམས་ཅད་ཚིག་སྟེ་བཤང་ལམ་སོགས་ནས་མར་བྱུང་བའི་ཚོར་བ་སྡུག་བསྔལ་དྲག་པོ་
ལས་ངན་མ་ཟད་བར་དུ་ཤིན་ཏུ་ཡུན་རིང་པོར་མྱོང་དགོས་པར་གསུངས། །
ཉེ་འཁོར་བའི་དམྱལ་བ་པ་ནི། གོང་དུ་བསྟན་པའི་ཚ་དམྱལ་བརྒྱད་པོ་རེ་རེའི་ཕྱོགས་རེ་རེ་
ལ་བཞི་བཞི་སྟེ་བཅུ་དྲུག་རེ་ཡོད་པ་དེ་ཡང་མེ་མ་མུར་གྱི་འོབ་ཏུ་པུས་མོ་ནུབ་ཙམ་ཡོད་པ་དེ་ན་གནས་
བཟང་པོ་འདུག་སྙམ་པས་འགྲོ་བ་ན། རྐང་པ་མར་ས་ལ་འཇོག་པ་ཙམ་ན་ཤ་ལྤགས་ཐམས་ཅད་

ཚིག་ཟིན་ཅིང་ཡར་འདེགས་པ་ན་ཤ་ལྤགས་སླར་ཡང་སྐྱེ་བར་འགྱུར་བ་སོགས་ཐར་དུས་མེད་པའི་
སྡུག་བསྔལ་མྱོང་དགོས་པ་དང་། རོ་མྱགས་ཀྱི་འདམ་ཞེས་པ་རོ་དང་བཤང་གཅི་སོགས་ཀྱི་འདམ་
རྐེད་ནུབ་ཙམ་དུ་ཡོད་པ་དྲི་ཤིན་ཏུ་ང་བའི་རང་བཞིན་ཅན་དུ་ཟུག་པ་ན་སྲིན་བུ་མཆུ་རྣོན་སོགས་
ཀྱིས་རུས་པ་དང་རྐང་གི་བར་འབིག་སྟེ་ཟ་བ་སོགས་ཀྱི་སྡུག་བསྔལ་མྱོང་དགོས་པ་དང་། སྤུ་གྲིས་
གཏམས་པའི་ལམ་དང་། རལ་གྲི་ལོ་མའི་ནགས་ཚལ་རྣམས་སུ་སྤང་ལྗོངས་དང་ནགས་ཚལ་ཡིད་
འོང་དུ་འཁྲུལ་ཏེ་སོང་བ་ན་ལུས་ཐམས་ཅད་སྤུ་གྲིས་གཏུབ་ཅིང་རལ་གྲིས་གཅོད་པར་བྱེད་པ་དང་
ས་ལ་འགྱེལ་ནས་དམྱལ་བའི་ཁྱི་སྲེ་བོ་འཇིགས་ཤིང་ཡ་ང་བ་རྣམས་ཀྱིས་ཤ་གཅོད་ཅིང་ཟ་བར་
བྱེད་པའི་སྡུག་བསྔལ་དང་། ཤལ་མ་རི་ཡི་ནགས་ལྕགས་ཀྱི་ཚེར་མ་སོར་བཅུ་དྲུག་ཙམ་ཡོད་པ་ཅན་གྱི་
རི་བོ་དེ་ལ་ཡར་མར་འབབ་འཛེགས་བྱེད་དགོས་པ་ན་ལུས་ཐམས་ཅད་འབིགས་ཤིང་ཁྭ་ཏ་ལྕགས་
མཆུ་ཅན་སོགས་ཀྱིས་མིག་དང་ལྕེ་སོགས་བྲུས་ཏེ་ཟ་བར་བྱེད་པ་སོགས་ཀྱིས་སྡུག་བསྔལ་ཚད་
མེད་པ་མྱོང་དགོས་པ་དང་། ཐལ་ཚན་གྱི་ཆུ་བོ་རབ་མེད་པ་སྟེ་འགྱུར་བྱེད་ཀྱི་ཆུ་ཁོལ་མས་གང་བ་
སྤྱི་བོ་མན་ཆད་ནུབ་པ་ཙམ་གྱི་ནང་དུ་ལྷུང་སྟེ། འགྲམ་གཉིས་ནས་དམྱལ་སྲུང་རྣམས་ཀྱིས་བཀག་
ནས་ཤིན་ཏུ་མི་བཟོད་པའི་སྡུག་བསྔལ་དྲག་པོ་མྱོང་དགོས་པ་སྟེ། ཚ་དམྱལ་བརྒྱད་པོ། ཐམས་ཅད་
ཀྱི་ཤར་ལ་སོགས་པའི་ཕྱོགས་རེ་རེ་ན་དེ་འདྲ་བའི་ཉེ་འཁོར་བའི་དམྱལ་གནས་ཚང་བ་རེ་ཡོད་པ་
ལ་དེར་སྐྱེས་པའི་སེམས་ཅན་དེས་དེ་ཐམས་ཅད་མྱོང་དགོས་པར་གསུངས། དམྱལ་བ་གྲང་དམྱལ་
པ་ནི། གང་དུ་སྐྱེ་བའི་གནས་ལ་འོག་ཐམས་ཅད་འཁྱགས་རོམ་གྱི་ཐང་དང་ངོས་ཐམས་ཅད་གངས་
རིས་བསྐོར་བ། སྟེང་ནས་དུས་ཀུན་ཏུ་ཁ་བ་འབབ་པ། ཉི་མ་དང་ཟླ་བའི་སྣང་བ་མེད་པ། ལུས་
གཅེར་བུ་ཤིན་ཏུ་གཞོན་ཤ་ཅན་དུ་སྐྱེས་པ་སྟེ། དེ་ལ་གྲང་དམྱལ་བརྒྱད་ནི་རིམ་པ་བཞིན་ལུས་ཤིན་
ཏུ་གྲང་འཁྱགས་ཀྱིས་ཉེན་ཏེ་ཆུ་བུར་གྲངས་མེད་པར་འབྱུང་བ་དང་། ཤིན་ཏུ་གྲང་ནས་ཆུ་བུར་རྡོལ་བ་
དང་། གྲང་ནས་ཁ་ཡི་སོ་ཐམ་ཐམ་རྡེབ་པ་དང་། གྲང་བ་མ་བཟོད་པའི་སྡུག་སྐད་འདོན་ཏེ། ཨ་ཆུ་
ཟེར་བ་དང་། ཀྱེ་མ་ཀྱི་ཧུད་ཟེར་བ་དང་། ཨུཏྤལ་ལྟར་ལུས་དུམ་བུ་ལྔའམ་དྲུག་སོགས་གས་པ་དང་།

པདྨ་ལྟར་གས་པ་སྟེ་ལུས་དུམ་བུ་བཅུའམ་དེ་ལས་ལྷག་པར་གས་པ་དང་། པདྨ་ལྟར་ཆེར་གས་པ་ནི།
ལུས་ཤིན་ཏུ་གྲང་བས་དུམ་བུ་བརྒྱ་དང་སྟོང་སོགས་གས་ཏེ་གློ་སྙིང་ནང་ཁྲོལ་རྣམས་ཕྱིར་ཐོན་པ་སྟེ།
དེ་དག་སྔ་མ་སྔ་མ་ལས་ཕྱི་མ་ཕྱི་མ་རྣམས་སྡུག་བསྔལ་ཉི་ཤུའི་འགྱུར་གྱིས་ཆེ་བ་དང་། དེ་དག་ཏུ་
སྐྱེ་བའི་རྒྱུ་ནི། སྐུ་གསུང་ཐུགས་རྟེན་གྱི་ན་བཟའ་བཤུས་པ་དང་། སེམས་ཅན་གཞན་གྱི་གོས་སོགས་
བཤུས་པ་དང་། ཤིག་སྲོ་སོགས་སེམས་ཅན་གཞན་གྲང་བའི་སར་དོར་བ་སོགས་དང་ཕ་མ་དང་
ནད་པ་སོགས་ཀྱི་གོས་བཤུས་པ་སོགས་ཀྱི་ལས་ལས་སྐྱེ་བར་གསུངས།
ཉི་ཚེ་བའི་དམྱལ་བ་པ་ནི། གནས་ལ་ངེས་པ་མེད་པ་མྱ་ངམ་གྱི་ཐང་ཆེན་པོ་དང་། རྒྱ་མཚོ་
ཆེན་པོའི་འགྲམ་སོགས་ལ་མང་ཉུང་ཅི་རིགས་གནས་ཤིང་སྡུག་བསྔལ་ལའང་ངོས་བཟུང་མེད་པ་
ཉིན་བདེ་ལ་མཚན་མོ་དམྱལ་བ་མྱོང་དགོས་པ་དང་། མཚན་བདེ་ལ་ཉིན་མོ་དམྱལ་བ་མྱོང་དགོས་
པ་སོགས་བསམ་གྱིས་མི་ཁྱབ་པ་ཞིག་ཡོད་པར་གསུངས།
ཡི་དྭགས་ལ་བྱིངས་ན་གནས་པ་ནི། ཡི་དྭགས་ཀྱི་རྒྱལ་ཁབ་ཏུ་རིགས་མི་འདྲ་བ་སུམ་ཅུ་རྩ་
དྲུག་ཙམ་ཡོད་པ་ལས་ཚུར་བསྡུ་ན། ཕྱི་ཡི་སྒྲིབ་པ་ཅན་དང་། ནང་གི་སྒྲིབ་པ་ཅན་དང་། ཟས་སྐོམ་
གྱི་སྒྲིབ་པ་ཅན་ཏེ་རྣམ་པ་གསུམ་ལས། ཕྱི་ཡི་སྒྲིབ་པ་ཅན་ནི། ཤིན་ཏུ་བཀྲེས་ཤིང་སྐོམ་པས་ཉེས་
པ་ན་རྒྱང་རིང་པོ་ནས་ཆུ་དང་འབྲས་བུ་ཅན་གྱི་ཤིང་སོགས་མཐོང་སྟེ་དེར་རྒྱུག་པ་ན་སྐྱེས་བུ་འཇིགས་
སུ་རུང་བ་མཚོན་ཆ་ཐོགས་པ་དུ་མས་སྲུང་ཞིང་ཆུ་དང་ཤིང་སོགས་རྣག་ཁྲག་དང་མཚོན་ཆ་སོགས་
སུ་འགྱུར་ཏེ་ལོངས་སྤྱོད་པའི་དབང་མེད་པ་དང་། ནང་གི་སྒྲིབ་པ་ཅན་ནི། ཡི་དྭགས་ཀྱི་མགོ་བོ་རི་
རབ་ཙམ། ལྟོ་བ་ནི་ཡུལ་ལྗོངས་ཙམ། མགྲིན་པ་ནི་འཇག་མ་ཙམ། ཡན་ལག་ནི་རྩི་ཐུར་ཙམ། ཁ་
ནི་ཁབ་ཀྱི་མིག་ཙམ་མ་གཏོགས་མེད་པར། ཟས་ངན་མི་གཙང་བ་ཅུང་ཟད་རེ་རྙེད་ཀྱང་ཁ་དང་མགྲིན་
པ་ནས་མར་ལྟོ་བའི་ནང་དུ་འགྲོ་བའི་སྐལ་བ་མེད་པ་དང་། ཟས་སྐོམ་གྱི་སྒྲིབ་པ་ཅན་ནི། མེ་ལྕེའི་
ཕྲེང་བ་ཟ་དགོས་ཤིང་དེས་རང་གི་ལུས་ཀྱི་ཕྱི་ནང་ཐམས་ཅད་ཚིག་པ་དང་། ཡང་ཟས་བཟང་པོ་རྙེད་
ཀྱང་ཟ་མི་ཕོད་པ་དང༌། ཟས་ངན་སྣབས་དང་མཆིལ་མ་སོགས་དང་རང་གི་སྐེ་ཡི་ལྦུ་བ་རྟོལ་བའི་

རྣག་ཁྲག་དང་། མི་གཙང་བ་རང་གི་བཤང་གཅི་སོགས་ལ་སྤྱོད་དགོས་ཤིང་། དེ་དག་ཅུང་ཟད་ལྟོ་
བའི་ནང་ལ་སླེབས་ཙ་ན་དེ་ལ་ལྟོ་བའི་ནང་ནས་མེ་འབར་ཞིང་ཁ་སྣ་སོགས་ནས་མེ་ལྕེ་དང་དུ་བ་
དྲག་ཏུ་འབྱུང་བ་སོགས་ཀྱིས་ཤིན་ཏུ་མི་བཟོད་པའི་སྡུག་བསྔལ་མྱོང་དགོས་པ་དང་། ཁ་འཐོར་གྱི་
ཡི་དྭགས་ཀྱིས་མཐོ་རིས་ཀྱི་གནས་རྣམས་སུ་གཞན་གྱི་སྲོག་དང་ཤ་ཁྲག་སོགས་ལ་སྤྱོད་པར་བྱེད་
པ་དུ་མ་ཡོད་པར་གསུངས། དུད་འགྲོ་ལ་བྱིངས་ན་གནས་པ་ནི་གཙོ་བོ་ཕྱི་ཡི་རྒྱ་མཚོ་ཆེན་པོའི་ནང་
དུ་ཆང་ངར་མའི་སྦང་མ་བཞིན་དུ་གཞན་ཤི་བའི་རོ་རུལ་དང་རང་གཞན་གྱི་བཤང་གཅི་སོགས་
དང་མཉམ་དུ་གནས་དགོས་པ་དང་། གནས་ལ་ངེས་པ་མེད་ཅིང་དུད་འགྲོ་ཆེན་པོ་རྣམས་ལུས་ཤིན་
ཏུ་ཆེ་བས་སྲུང་མ་ནུས་ཏེ། དེའི་ལུས་ལ་དུད་འགྲོ་ཆུང་ངུ་གྲངས་མེད་པས་ཁ་བཙུགས་ཏེ་དུས་ཀུན་
ཏུ་ཟ་བར་བྱེད་པ་དང་། དུད་འགྲོ་ཆེན་པོ་ཆུ་སྲིན་སོགས་ཀྱིས་ཆུང་བ་གྲངས་མེད་པ་ཁ་ནས་གསོན་
མིད་བྱས་ནས་ཟ་བར་བྱེད་པ་དང་། དུང་ལ་སོགས་པས་ཆུ་སྲིན་སོགས་ཀྱི་ལུས་ཐལ་བྱུང་དུ་འབིག་
པར་བྱེད་པ་དང་། ཀླུ་རྣམས་ལ་བྱེ་ཚན་གྱི་ཆར་བབས་པས་ལུས་ཀྱི་ཤ་ལྤགས་ཐམས་ཅད་ཚིག་པར་
བྱེད་པ་དང་། བྱ་མཁའ་ལྡིང་གིས་ཟ་བར་བྱེད་པ་སོགས་ཀྱིས་སྡུག་བསྔལ་ཚད་མེད་པ་ཡོད་ལ། ཁ་
འཐོར་གྱི་དུད་འགྲོ་ལ་རི་དྭགས། གཅན་གཟན། བྱ་རིགས། གཡུང་དྭགས་སྒོ་ཟོག །འབུ་སྲིན་
སོགས་མཐོ་རིས་ཀྱི་གནས་ན་ཡོད་པ་འདི་དག་ཡང་གཅིག་གིས་གཅིག་ལ་གསོད་ཅིང་ཟ་བར་བྱེད་
པ་ཁོ་ན་ཡིན་པ་དང་། མི་ལ་སོགས་པས་ཀྱང་དུད་འགྲོ་རི་དྭགས་སོགས་མུ་ཏིག་དང་བལ་དང་། ཤ་དང་
པགས་པ་དང་། རྭ་ཅོ་དང་རྩི་དང་། རུས་པ་དང་ཁྲག་སོགས་ཀྱི་ཆེད་དུ་གསོད་པར་བྱེད་པ་དང་།
གཡུང་དྭགས་མཛོ་ལ་རྨོ་བ། ཁལ་ལ་འགེལ་བ། འབྲི་ལ་བཞོ་བ། ཤ་དང་པགས་པའི་ཆེད་དུ་
བཤའ་བ། རྟ་དང་དྲེའུ་བོང་བུ་སོགས་ལ་ཞོན་པ་དང་འགེལ་བ་སོགས་དབང་མེད་དུ་གཡོག་ཏུ་
བཀོལ་ཞིང་དེ་དག་ཐམས་ཅད་ལ་ལེགས་ཉེས་མི་ཤེས་པའི་སྒོ་ནས་སེམས་ཤིན་ཏུ་བླུན་ཞིང་རྨོངས་
པར་གྱུར་པ་སོགས་ཀྱི་སྡུག་བསྔལ་བསམ་གྱིས་མི་ཁྱབ་པ་རེ་ཡོད་པ་དང་། མི་རྣམས་ལ་ནི། ཉམ་
ཆུང་དང་དབུལ་པོ་རྣམས་ལ་ནི་ཁ་ཟས་དང་རྒྱབ་གོས་ནོར་རྫས་སོགས་ཀྱི་ཕོངས་ཤིང་དབུལ་ཏེ།

གཞན་ལས་གླ་དང་རྔན་པ་ལ་རེ་ཞིང་། སྤུ་སློང་སོགས་ཀྱི་ལག་ཁྲག་ཤིང་དང་རྐང་ཁྲག་རྡོ་ལ་གཟར་
དགོས་པ་སོགས་དང་། ཕྱུག་པོ་དང་རྒྱུ་ཡོད་རྣམས་ཀྱི་ནི་རང་གི་རྒྱུ་ནོར་ཐམས་ཅད་གཞན་ལ་ཤོར་
བ་དང་། དགྲ་རྐུན་གཅན་གཟན་སོགས་ཀྱིས་འཚེ་བ་ལ་དོགས་ཏེ། ཉིན་མོ་མི་ལུས་དང་མཚན་མོ་
ཁྱི་ལུས་བྱེད་དེ་ཉིན་གྱི་བྱ་ར་མཚན་གྱི་མེལ་ཚེ་བྱེད་དགོས་ཤིང་། སེར་སྣ་འཇུར་གེགས། ཚོང་དང་
སོ་ནམ་ཁོ་ནས་དུས་འདའ་ཞིང་མི་ཚེ་ཟད་དགོས་པ་དང་། བཙན་པོ་དང་དབང་ཡོད་རྣམས་ལ་ནི།
རང་གི་འཁོར་དང་ལོངས་སྤྱོད། ཆུས་དང་རྒྱལ་སྲིད་སོགས་ཀྱི་ཁ་ར་དང་འཚོ་ཆུས། ནང་འཁོར་གྱི་
ངོ་ལོག་དང་ཕྱི་དགྲ་ཡིས་ཚུར་རྒོལ། སྲོག་དང་དབང་ཐང་ཉམས་པ་སོགས་ཀྱི་སེམས་ཁྲལ་དོགས་
འཚེ་ཁོ་ནས་དུས་འདའ་དགོས་པ་དང་། མི་ཐུན་མོང་གི་སྡུག་བསྔལ་ལ། ཚེ་ཐུང་བ། ནད་མང་བ།
ཚ་གྲང་བཀྲེས་སྐོམ། འདོད་པའི་རེ་བ་ལ་ཚོལ་ཁྲོ། རྒྱུ་ནོར་ལོངས་སྤྱོད་ཟད་པ། གཉེན་བཤེས་
མཐུན་གྲོགས། ཕ་མེ་བཟའ་འབྲེལ་སོགས་དང་བྲལ་བ་སོགས་འདོད་པ་རྣམས་དང་བྲལ་བ། དགྲ་
རྐུན་གོད་འཚེ། ཁང་མེ་རོ་དུད་སོགས་མི་འདོད་པ་ཐོག་ཏུ་བབས། སྐྱེ་བ་དང་། རྒས་པ་དང༌།
ན་བ་དང་། འཆི་བ་སོགས་ཀྱི་སྡུག་བསྔལ་ཁོ་ན་མ་གཏོགས་ཕྱུག་སྤྱང་དྲག་ཞན་ཐམས་ཅད་དོན་ངོ་
མ་ལ་བསམ་ན་བདེ་བ་དང་སྐྱིད་པ་སོགས་རྟག་བརྟན་ཅུང་ཟད་ཙམ་ཡང་མེད་པ་དང་།
ལྷ་མ་ཡིན་རྣམས་ནི། ལས་ངན་གྱི་དབང་གིས་ལྷ་རྣམས་ཀྱི་དཔལ་འབྱོར་ལོངས་སྤྱོད་ལ་ཕྲག་
དོག་གིས་ཀུན་ནས་བསླངས་ཏེ། སུམ་ཅུ་རྩ་གསུམ་པའི་ལྷ་རྣམས་དང་དུས་ཀུན་ཏུ་འཐབ་འཛིང་
རྩོད་འཁྲུག་ཁོ་ནར་བྱེད་དགོས་ཤིང་། བསོད་ནམས་དམན་པས་ལྷ་ཡི་བདུད་རྩི་སོགས་ཀྱི་དཔལ་
འབྱོར་མ་ལོན་ནསོ་འཐབ་འཛིང་རྟག་ཏུ་ཕམ་སྟེ། མགོ་དང་སྐེད་པ་དང་ཡན་ལག་སོགས་མཚོན་
གྱིས་གཅོད་ཅིང་། ན་ཚ་ཟུག་གཟེར་དྲག་པོ་དང་། འཆི་འཕོ་བ་སོགས་རང་གི་འདོད་དོན་མ་འགྲུབ་
པའི་སྡུག་བསྔལ་དཔག་ཏུ་མེད་པ་ཡོད་པ་དང་། ལྷ་ལ་འདོད་ཁམས་ཀྱི་ལྷ་དང་། ཁམས་གོང་མའི་
ལྷ་གཉིས་ལས། འདོད་ལྷ་རིགས་དྲུག་དང་། བྱང་གི་སྒྲ་མི་སྙན་པའི་མི་རྣམས་ལ་ནི་གནས་སྐབས་
ཟག་བཅས་ཀྱི་བདེ་བ་ཅུང་ཟད་རེ་ཡོད་ཀྱང་། དེ་དག་ལ་ཐུན་མོང་དང་། ལུས་ཀྱི་ཁ་དོག་ངན་པར་

གྱུར་པ་དང་། སྟན་དང་གནས་ལ་མི་དགའ་བ་དང་། མེ་ཏོག་གི་ཕྲེང་བ་རྙིང་པར་གྱུར་པ་དང་། གོས་
ལ་དྲི་ངན་ཆགས་པ་དང་། ལུས་ལ་སྔོན་མེད་པའི་རྔུལ་འབྱུང་བ་སྟེ་རིང་བའི་འཆི་ལྟས་ལྔ།རྒྱན་ཆ་
དང་གོས་ལས་སྒྲ་མི་སྙན་པ་འབྱུང་བ་དང་། འོད་ཆུང་བར་གྱུར་པ་དང་།ཁྲུས་བྱས་པའི་ཆུ་ཐིགས་
ལུས་ལ་ཆགས་པ་དང་། སེམས་ཡུལ་གཅིག་གི་སྟེང་དུ་མི་གནས་པ་དང་། མིག་འབྱེད་འཛུམ་བྱེད་
དགོས་པ་སྟེ་ཉེ་བའི་འཆི་ལྟས་ལྔ་སོགས་ཡུན་རིང་པོའི་དུས་ནས་འབྱུང་བ་ལ་དེ་དག་གི་སེམས་ཀྱི་
སྡུག་བསྔལ་ནི་དམྱལ་བ་པའི་སེམས་ཅན་ལས་ཀྱང་ཆེས་ཆེ་བར་གསུངས་ཤིང་། དེ་དག་གི་གནས་
རིས་ནས་འཆི་འཕོས་པ་ཕལ་ཆེར་ངན་སོང་གི་གནས་སུ་སྐྱེ་དགོས་པ་དང་། སུམ་ཅུ་རྩ་གསུམ་པའི་
ལྷ་རྣམས་ལ་ནི་ཁྱད་པར་དུ་ལྷ་མ་ཡིན་དང་འཐབ་རྩོད་ཀྱི་སྡུག་བསྔལ་སོགས་ཚད་མེད་པ་ཡོད་པ་
དང༌། གཟུགས་ཁམས་དང་གཟུགས་མེད་ཀྱི་ལྷ་རྣམས་ལ་ནི་སྡུག་བསྔལ་གྱི་སྡུག་བསྔལ་རེ་ཞིག་
མེད་ཀྱང་། དེ་དག་ལ་ཉོན་མོངས་དང་རྣམ་སྨིན་གྱི་སྒྲིབ་པ་སོགས་ཅི་རིགས་དང་ལྡན་ཞིང་། འཆི་
འཕོ་བ་དང་སྐྱེ་བ་ལེན་པ་ལ་རང་དབང་མེད་པ་དང་།འཕགས་པའི་གང་ཟག་མིན་ནས་བཟུང་སྟེ་
ནམ་ཞིག་ན་ལས་ཟད་དེ་འདོད་ཁམས་སུ་དམྱལ་བའི་གནས་ཡན་ཆད་གང་རུང་ལ་མར་འཁོར་
བར་འགྱུར་བ་ཡིན་པས་སྡུག་བསྔལ་ཁོ་ན་ལས་མ་འདས་པ་ཡིན་ཅིང་། ་
དེས་ན་མགོན་པོ་བྱམས་པས། མི་གཙང་བ་ལ་དྲི་ཞིམ་མེད་བཞིན་འགྲོ་ལྔ་དག་ནའང་བདེ་
བ་མེད། ཅེས་གསུངས་པ་ལྟར། ཁམས་གསུམ་འཁོར་བའི་གནས་རིས་མཐོ་དམན་གང་དུ་སྐྱེས་
ཀྱང་སྡུག་བསྔལ་གྱི་རང་བཞིན་དང་སྡུག་བསྔལ་གྱི་འབྱུང་ཁུངས་ཁོ་ན་མ་གཏོགས་གཏན་ནས་མེད་པས། ཕྱི་མ་ལ་ལྷ་དང་མི་ཡི་ལུས་རྟེན་ཙམ་ལ་ཡང་ཐོབ་འདོད་ཀྱི་ཡིད་སྨོན་མི་བྱེད་པར། འཁོར་
བའི་གནས་རིས་འདི། སྲིན་པོའི་གླིང་དང་། མེ་མུར་གྱི་འོབས་དང་། རྒྱལ་པོ་ངན་པའི་བཙོན་ཁང་
དང༌། དུག་སྦྲུལ་གདུག་པའི་ཚང་ལྟ་བུ་ཞིག་ཞེ་ཐག་པ་ནས་ཡིན་འདུག་སྙམ་པའི་འཁོར་བ་ལ་ཡིད་
སྐྱོ་སྟེ་ངེས་འབྱུང་གི་བསམ་པ་བཅོས་མ་མ་ཡིན་པ་ཞིག་གིས་ཀུན་ནས་བསླངས་ཏེ། དགེ་བ་གང་འགྲུབ་
ཐམས་ཅད་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་འདི་སྤོང་སྟེ་ཐར་པ་མྱ་ངན་ལས་འདས་པ་དེ་

ཐོབ་པའི་ཆེད་དུ་ཡིན་སྙམ་པའི་སྒོ་ནས། འཁོར་བ་ལས་ཐར་ཏེ་ཐར་པ་ཐོབ་པར་འདོད་པའི་བློ་ལ་
སྐོམ་ཚད་ཀྱིས་གདུང་བས་ཆུ་འདོད་པ་ལྟ་བུའམ་བཀྲེས་ལྟོགས་ཀྱིས་གདུང་བས་ཟས་འདོད་པའམ།
བྱ་དོང་ནང་དུ་བཅུག་པའི་སེམས་ལྟ་བུ་ཞིག་ཡོད་དགོས་པར་གསུངས་སོ།། །།
གཉིས་པ་ཐུན་མོང་མ་ཡིན་པའི་བློ་ལྡོག་ནི། དེ་ལྟར་ཐུན་མོང་བའི་བློ་ལྡོག་སྔོན་དུ་སོང་བ་
ལ་བརྟེན་ནས་འཁོར་བ་ལས་ངེས་པར་འབྱུང་བའི་བློ་སྐྱེས་ཏེ། དགེ་བ་གང་སྒྲུབ་ཐམས་ཅད་འཁོར་
བ་ལས་ཐར་ཏེ་མྱ་ངན་ལས་འདས་པའི་གོ་འཕང་ཐོབ་པའི་ཆེད་དུ་དམིགས་ཤེས་པ་ཞིག་བྱུང་ནའང་།
དེ་ཙམ་ནི་རང་དོན་ལ་གཙོ་བོར་སེམས་པའི་ཉན་རང་དང་ཐུན་མོང་བའི་སེམས་བསྐྱེད་ངེས་འབྱུང་
གི་བསམ་པ་ཙམ་ཡིན་པས་དེས་ཀུན་ནས་བསླངས་ཏེ་དགེ་སྒྲུབ་སྡིག་སྤོང་ལ་ཡུན་རིང་པོ་ཇི་ཙམ་
དུ་འབད་ཀྱང་མཐར་ཐུག་རྣམ་པ་ཐམས་ཅད་མཁྱེན་པ་སངས་རྒྱས་ཀྱི་གོ་འཕང་ཐོབ་པར་མི་ནུས་
ཤིང་། དེས་ན་སངས་རྒྱས་ཀྱི་གོ་འཕང་ཐོབ་པར་བྱེད་པ་ལ། དགེ་བ་གང་སྒྲུབ་ཀྱང་ཐོག་མར་སྦྱོར་
བའི་དུས་ན་གལ་ཆེ་བའི་མེད་དུ་མི་རུང་བ་ནི་བདག་གིས་ད་ལན་དགེ་བ་ཞིག་སྒྲུབ་པ་འདི་སྐྱེ་བ་ཕྱི་
མ་ཕན་ཆད་རང་ཁོ་ན་བདེ་བའི་ཆེད་དུ་མ་ཡིན་པར་ཕ་མར་གྱུར་པའི་མཁའ་མཉམ་གྱི་སེམས་ཅན་
ཐམས་ཅད་རྫོགས་པའི་སངས་རྒྱས་ཀྱི་གོ་འཕང་ཐོབ་པའི་ཆེད་དུ་ཡིན་སྙམ་པའི་བྱང་ཆུབ་སེམས་
་བསྐྱེད་ཀྱིས་ཀུན་ནས་བསླངས་པའི་བསམ་པ་བཅོས་མ་མ་ཡིན་པ་ཞིག་དགོས་པ་དང༌། དགེ་བ་
སྒྲུབ་པའི་བར་དུ་དངོས་གཞིའི་དུས་ན་གལ་ཆེ་བའི་མེད་དུ་མི་རུང་བ་ནི། རབ་ན་ཆོས་ཐམས་ཅད་
སྟོང་ཉིད་མངོན་སུམ་དུ་རྟོགས་པའི་ལྟ་བ། འབྲིང་ཆོས་ཀུན་རྨི་ལམ་དང་སྒྱུ་མ་ལྟ་བུར་ཤེས་པའི་བློ།
ཐ་ནའང་རང་གི་ལུས་ངག་ཡིད་གསུམ་གྱིས་དགེ་བ་གང་སྒྲུབ་ཀྱི་དངོས་གཞི་དེ་ལ་སེམས་རིག་རྩེ་
གཅིག་ཏུ་གཏད་པ་ལས་གཞན་དུ་སེམས་གཏད་ནས་མ་གཡེང་བ་ཞིག་དགོས་པ་དང་། དགེ་བ་
འགྲུབ་པའི་ཐ་མར་མཇུག་གི་དུས་ན་གལ་ཆེ་བའི་མེད་དུ་མི་རུང་བ་ནི། རང་གིས་དགེ་བ་ཆེ་ཆུང་ཅི་
ཙམ་འགྲུབ་པ་ཡོད་ནའང་། དེས་མཚོན་བྱེད་དུ་བྱས་ཏེ་རང་གཞན་གྱིས་འཁོར་འདས་དུས་གསུམ་
བསགས་ཡོད་ཀྱི་དགེ་བ་ཐམས་ཅད་དང་མཉམ་དུ་བློས་བསྡོམས་ཏེ། དེའི་སྟོབས་ཀྱིས་མ་རྒན་སེམས་

ཅན་ཐམས་ཅད་རྫོགས་པའི་སངས་རྒྱས་ཀྱི་གོ་འཕང་ཐོབ་པའི་རྒྱུ་རུ་གྱུར་ཅིག་སྙམ་པའི་ཀུན་སློང་
དྲག་པོའི་སྒོ་ནས་བསྔོ་བ་དང་སྨོན་ལམ་རྣམ་པར་དག་པས་རྒྱས་བཏབ་ན། དེ་ལྟ་བུའི་དགེ་རྩ་དེ་
ཆུང་ངུ་ཞིག་ཡིན་ཀྱང་སངས་རྒྱས་ཐོབ་པའི་རྒྱུ་མི་བྱེད་པ་ནི་གཅིག་ཀྱང་མེད་ཅིང་། དེས་ན་ཐེག་པ་
ཆེན་པོའི་ཐུན་མོང་མ་ཡིན་པའི་སངས་རྒྱས་ཐོབ་བྱེད་ཀྱི་དགེ་བ་ནི། སྦྱོར་བ་སེམས་བསྐྱེད་དམ་པ་
དངོས་གཞི་དམིགས་མེད་དམ་པ་རྗེས་བསྔོ་བ་དམ་པ་སྟེ། དམ་པ་དེ་གསུམ་དང་ལྡན་པ་ཞིག་གལ་
ཆེ་ཞིང་དེ་ཡང་ཐོག་མར་སེམས་ཅན་ཐམས་ཅད་ཕ་མ་ཡིན་པར་ངོ་ཤེས་ནས་དེ་དག་ལ་དྲིན་ལན་
འཇལ་འདོད་ཀྱིས་བློས་ཀུན་ནས་བསླངས་ཏེ་བྱམས་པ་དང་སྙིང་རྗེ་ཚད་མེད་པ་བསྐྱེད་དེ་བྱང་ཆུབ་
མཆོག་ཏུ་སེམས་བསྐྱེད་པ་ཁོ་ནར་སངས་རྒྱས་ཐོབ་པའི་རྒྱུ་ཡི་གཙོ་བོ་ཡིན་པ་ལ། །
དེས་ན་ཐོག་མར་དེ་སྐྱེད་པར་བྱེད་པ་ནི། དེ་ལ་ཐོག་མར་སེམས་ཅན་ཐམས་ཅད་ཕ་མ་ཡིན་
པར་ངོ་ཤེས་པར་བྱ་བ། ཕ་མ་བྱས་པའི་དུས་ཀྱི་དྲིན་ཆེ་བ་དྲན་པར་བྱ་བ་དེ་དག་ལ་དྲིན་ལན་འཇལ་
བར་འདོད་པའི་བློ་བསྐྱེད་པར་བྱ་བ་སྟེ་གསུམ་ལས་དང་པོ་ནི། དེ་ཡང་ཁམས་གསུམ་ནམ་མཁས་
གར་ཁྱབ་པའི་འགྲོ་བ་རིགས་དྲུག་གིས་བསྡུས་པའི་སེམས་ཅན་མཆོག་དམན་བར་མ་ཐམས་ཅད་
རང་རེ་རྣམས་ཀྱིས་ཕ་དང་མ་མ་བྱས་པའི་སེམས་ཅན་གཅིག་ཀྱང་མེད་དེ། རང་རེ་རྣམས་ཀྱི་ལུས་
རྟེན་འདི་ནི་སྐྱེ་བ་རེ་རེའི་དུས་ན་ལུས་རྟེན་སྔ་མ་ཕར་འདོར་ནས་ལུས་རྟེན་ཕྱི་མ་གསར་པ་ཚུར་
ལེན་པ་ཁོ་ནར་ཡིན་ཞིང་། སེམས་རྣམ་པར་ཤེས་པ་འདི་ཉིད་ནི་གསར་རྙིང་བརྗེ་ལེན་བྱེད་པ་དང་
སྔོན་མེད་པའི་རྣམ་ཤེས་གསར་དུ་སྐྱེ་བ་སོགས་གཏན་ནས་མེད་ལ། དེ་ཡང་ད་ལྟའི་སེམས་གསལ་
ཙམ་འདི་ཉིད་ཁ་སང་གི་སེམས་ལ་བརྟེན་ནས་སྐྱེ་བ་དང་། ད་ལོའི་སེམས་འདི་ན་ནིང་ང་ཡི་རྒྱུད་
ལ་སེམས་འདི་ལྟ་བུ་ཞིག་སྔོན་དུ་སོང་བ་དེ་ལ་བརྟེན་ནས་བྱུང་བ་དང་། ཚེ་འདི་ལ་སེམས་རྣམ་པར་
ཤེས་པ་གཅིག་ཡོད་པ་འདི། སྐྱེ་བ་སྔ་མ་ལ་སེམས་འདི་ལྟ་བུ་ཞིག་སྔོན་དུ་སོང་བ་དེ་ལ་བརྟེན་ནས་
བྱུང་བ་ཡིན་པ་སྟེ། དེ་ལྟར་ན་བདག་ཅག་གི་སེམས་རྣམ་པར་ཤེས་པ་ཕྱི་མ་ཕྱི་མར་འབྱུང་བ་ལ།
དེའི་ཉེར་ལེན་གྱི་རྒྱུ་སེམས་རྣམ་པར་ཤེས་པ་སྔ་མ་སྔ་མ་སྔོན་དུ་སོང་བ་དེ་ཁོ་ན་ལ་བརྟེན་ནས་འབྱུང་

དགོས་པ་ཡིན་གྱི་མ་གཏོགས། སེམས་འདི་འབྱུང་བ་ལ་འབྱུང་བྱེད་ཀྱི་རྒྱུ་སེམས་མ་ཡིན་པར། ས་
རྡོ་རི་བྲག་སོགས་ཀྱི་གསེབ་ནས་གློ་བུར་དུ་སྐྱེ་བ་དང་། ནམ་མཁའ་ནས་སྤྲིན་ལངས་པ་བཞིན་དུ་སྔོན་
མེད་པ་ཞིག་གློ་བུར་དུ་སེམས་གསར་སྐྱེས་ཀྱི་རང་བཞིན་ནི་ཡོད་མི་སྲིད་དེ། དཔལ་ཆོས་ཀྱི་གྲགས་
པས། རྣམ་ཤེས་མིན་པ་རྣམ་ཤེས་ཀྱི། །ཉེར་ལེན་མིན་པའི་ཕྱིར་ཡང་འཐད། །ཅེས་སེམས་རྣམ་
པར་ཤེས་པའི་རྒྱུ་ནི་སེམས་རྣམ་ཤེས་སྔ་མ་ཁོ་ན་ཡིན་པར་གསུངས་ཤིང་། དེས་ན་སེམས་རྣམ་པར་
ཤེས་པ་འདི་ཡི་ཡ་མཐའ་ལ་འདི་ཚུན་ཆོད་ན་ང་ཡིས་སེམས་འདི་ཡོད་དར་བ་རིག་དེ་ཕན་ཆོད་ལ་
མེད་པ་རིག་ཅེས་པའི་སེམས་ཀྱི་དང་པོའམ་ཐོག་མ་ནི་སངས་རྒྱས་བཅོམ་ལྡན་འདས་རྣམས་ཀྱིས་
ཀྱང་མ་མཁྱེན་པ་མདོ་ལས་གསུངས་པ་ཡིན། དེ་ཡི་ཕྱིར་སེམས་རྣམ་པར་ཤེས་པ་འདི་འཁོར་བ་
རིགས་དྲུག་གི་གནས་འདི་ན་སྐྱེ་བ་ཤ་ཁྲག་ལས་གྲུབ་པའི་ལུས་བླངས་པ་ལའང་གྲངས་དང་ཚད་
མེད་པ་སྟེ། སེམས་ཅན་རེ་རེས་དེ་སྔར་འཁོར་བ་འདིར་ལུས་བླངས་ཏེ་ཤི་བའི་རོ་ཐམས་ཅད་ཕྱོགས་
གཅིག་ན་བསོག་རྒྱུ་ཞིག་གྲུབ་ན་རོ་ཡི་ཕུང་པོ་རི་རྒྱལ་ལས་ཀྱང་ཆེ་བ་དང་། ཁྲག་གི་ཕུང་པོ་རྒྱ་མཚོ་
ཆེན་པོ་བས་ཀྱང་མང་བ་ཡིན་པར་སྟོན་པ་སངས་རྒྱས་ཀྱིས་གསུངས་ཤིང་། སྐྱེ་བ་ལུས་རྟེན་གྲངས་
མེད་པ་ཙམ་ཞིག་ལེན་པའི་དུས་ནའང་། ཕ་མ་ལ་མ་བརྟེན་པར་རྩྭ་དང་ཤིང་སྐྱེས་པ་ལྟ་བུ་ཞིག་གིས་
ནི་ཕལ་ཆེར་སུ་ཡང་སྐྱེས་པ་མ་ཡིན་པར་ཕ་དང་མ་ལ་བརྟེན་ནས་སྐྱེས་དགོས་པ་གཙོ་ཆེ་བས། དེས་
ན་ཁམས་གསུམ་སེམས་ཅན་ཡོད་ཚད་ཀྱང་རང་གི་མ་དང་ཕ་བྱེད་མ་མྱོང་པའི་སེམས་ཅན་གཅིག་
རྙེད་དགོས་ན་ནམ་མཁའི་ཁམས་ནས་རྙེད་རྒྱུ་མེད་པ་དང་། དེར་མ་ཟད་སེམས་ཅན་རེ་རེས་ཀྱང་
དེ་སྔོན་སྐྱེ་བ་སྔ་མ་རྣམས་སུ་རང་གི་མ་ཁོ་ནར་བྱས་པའི་གྲངས་ཀ་ཡང་སུས་ཀྱང་བགྲངས་མི་ཤེས་
པ་སྟེ། འཕགས་པ་ཀླུ་གྲུབ་ཀྱིས། མ་ཡི་ཐུག་མཐའ་རྒྱ་ཤུག་ཚི་གུ་ཙམ། །རིལ་བུར་བགྲངས་ཀྱང་
ས་ཡིས་ལང་མི་འགྱུར། །ཞེས་ས་ཆེན་པོ་འདི་རྒྱ་ཤུག་གི་ཚི་གུ་ཙམ་དུ་བྱས་ཏེ་རིལ་བུར་དྲིལ་ཏེ། དེས་
བགྲོངས་སྤྱད་བྱས་ན་ཡང་། ས་ཡི་རིལ་བུ་ཐམས་ཅད་ནི་ཟད་པ་ཁོ་ནར་འགྱུར་ལ། སེམས་ཅན་
་གཅིག་གིས་རང་གི་མ་ཁོ་ནར་བྱས་པའི་གྲངས་ནི་ད་དུང་ཟད་པར་མི་འགྱུར་བར་གསུངས། དེས་

ན་སྤྱིར་སེམས་ཅན་ཐམས་ཅད་རང་གི་ཕ་དང་མ་ཡིན་པ་མ་ཟད་ཀྱི་སེམས་ཅན་རེ་རེས་ཀྱང་རང་གི་
ཕ་དང་མ་གྲངས་མེད་པ་ཞིག་བྱས་པར་ཡིན་མོད་ཀྱི་རང་གཞན་ཐམས་ཅད་སྐྱེ་ཤི་གོ་འཕོས་པས་སྔོན་
གྱི་སྐྱེ་བ་ལེན་དུས་ཀྱི་ཕ་དང་མ་སུ་ཡིན་པ་ངོ་མ་ཤེས་ཏེ་ཐམས་ཅད་བརྗེད་སོང་བས། བུ་རྒྱུད་ཀྱིས་
ཕ་ངོ་དང་མ་ངོ་མི་ཤེས། ཕ་མས་བུ་རྒྱུད་ཀྱི་ངོ་མ་ཤེས་པ་འདི་ནི་རང་རེ་རྣམས་ལ་སྔོན་གནས་ཀྱི་སྐྱེ་
བ་དྲན་པའི་མངོན་ཤེས་མེད་པས་མ་དྲན་པ་དང་མ་ཤེས་པ་ཡིན་གྱི། དོན་ལ་སེམས་ཅན་ཐམས་
ཅད་རང་གི་ཕ་དང་མ་ཁོ་ན་ཡིན་ནོ། ། ་གཉིས་པ་ཕ་མ་བྱས་པའི་དུས་ཀྱི་དྲིན་ཆེ་བར་དྲན་པ་ནི། དེ་ཡང་རང་གི་སེམས་རྣམ་ཤེས་
འདི་ལ་ཐོག་མ་མེད་པས་སེམས་ཅན་ཐམས་ཅད་ཀྱང་ཕ་མ་བྱེད་མ་མྱོང་བ་ཞིག་གཏན་ནས་མེད་
མོད་ཀྱི་ཕ་མ་ཡིན་ཀྱང་དེ་ཙམ་དྲིན་ཆེ་རྒྱུ་ཅི་ཡོད་སྙམ་ན། ཕ་དང་མ་ནི་དྲིན་ཤིན་ཏུ་ཆེ་སྟེ། དེ་ཡང་
དང་པོ་རང་གི་ལུས་རྟེན་འདི་བསྐྱེད་པའི་རྩ་བའི་ཕ་མ་གཉིས་པོ་འདི་དྲིན་ཆེ་བ་ཕྱོགས་ཙམ་ཤེས་ན།
སྐྱེ་བ་སྔོན་མ་རྣམས་ཀྱི་རང་གི་ཕ་མ་དེ་རྣམས་ཀྱང་དྲིན་ཆེ་བ་ཤེས་པར་འགྱུར་བས། དེས་ན་ཚེ་
འདི་ཡི་ཕ་མ་ལ་བསམ་ན། དྲིན་མི་ཆེ་བ་མ་ཡིན་ཅིང་། དྲིན་ཤིན་ཏུ་ཆེ་བ་ཡིན་ཏེ་རང་ལ་དང་པོ་
དགོས་པའི་ལུས་བྱིན། བར་དུ་དགོས་པའི་སྲོག་བྱིན། ཐ་མར་དགོས་པའི་ལེགས་ཉེས་ངོ་སྤྲད་ཅིང་
ཆོས་སྒྲུབ་ཤེས་པའི་ལམ་ལའང་སྦྱར་བ་བྱས་ཤིང་དེར་མ་ཟད་ཀྱི་རང་གི་མ་རྒན་དེ་ཉིད་ཀྱི་དང་པོ་
ཟླ་བ་དགུ་དང་ཞག་བཅུ་སོགས་ལུས་ལ་ཁུར་ཞིང་དེའི་སྐབས་སུའང་མ་རྒན་རང་གི་ལྟོ་བ་ན་ཡོད་
པའི་བུ་རྒྱུད་དེ་ལ་གནོད་པའི་ཟས་དང་སྤྱོད་ལམ་ཐམས་ཅད་སྤོང་། དེ་ལ་ཕན་པའི་སྨན་དང་རིམ་
གྲོ་སོགས་ལ་ཅི་ནུས་སུ་འབད་ནས་འཆི་མ་བཅུག །ནམ་ཞིག་ཟླ་ཞག་ཚང་སྟེ་ཕྱིར་བཙས་པའི་ཚེ་ན་
ད་ལྟའི་མཁས་པ་དང་སྤྱང་པོ་རྒོད་པོ་དང་བདེ་མོ་འདི་ལྟ་བུ་ཞིག་གཏན་ནས་མེད་པ་དབུགས་ཡོད་
མེད་ཙམ་མ་གཏོགས་མི་གཙང་བ་བཤང་གཅི་དང་ཁྱད་པར་གཏན་ནས་མེད་པ་ཉིད་ཤི་མ་བཅུག་
ནས་ལུས་དྲོད་ཀྱིས་གསོས། གོས་འཇམ་གྱིས་གཡོགས། ནུ་ཞོ་བསྣུན། མི་གཙང་བ་ལག་པས་
ཕྱིས། སྣབས་དང་མཆིལ་མ་ཁ་ཡིས་འཇིབ། ཟས་དང་བཏུང་བ་ཞིམ་འཇམ་ཁ་ཡིས་བསྟོད། ཕ་མ་

་
གཉིས་ཀ་སུ་དྲག་གིས་ཟས་གོས་སྨན་རིམ་ཅི་དྲག་གིས་བསྐྱེད་བསྲིང་། ས་ལ་ཅུང་ཟད་གོག་ཐུབ་
པའམ། གོམ་པ་ཅུང་ཟད་རེ་འདོར་ཤེས་པའམ། ཨ་མ་དང་ཨ་ཕ་ཞེས་པའི་ཐ་སྙད་ཅུང་ཟད་རེ་སྨྲ་
ཤེས་པ་ཙམ་བྱུང་ནའང་ཤིན་ཏུ་དགའ་དགའ་དང་དགྱེས་དགྱེས། དེའི་དུས་ནའང་ལེགས་ཉེས་ཅུང་
ཟད་ཀྱང་མི་ཤེས་པ་དེ་ཉིད་ལ། མགོ་ཡི་ཞྭ། རྐང་གི་ལྷམ། རྒྱབ་ཀྱི་གོས་ཐམས་ཅད་བཀོན། བྱམས་
པའི་མིག་གིས་བལྟས། སྙན་པའི་མིང་གིས་བོས། ཟས་ཀྱི་ཕུད་ཀྱིས་གསོས། གོས་ཀྱི་རྩེ་ཡིས་བཏུམ།
མེ་ཡིས་ཚིག་མ་བཅུག །ཆུ་ཡིས་ཁུར་མ་བཅུག་རི་ཁ་དང་གད་ཁ་སོགས་ཀྱི་གཡང་ལས་རྦབ་ཏུ་མ་
བཅུག །རླུང་དང་ལྷག་པས་འཁྱག་ཏུ་མ་བཅུག །ཟས་དང་སྐོམ་གྱིས་ལྟོགས་སུ་མ་བཅུག་པར་རིམ་
བཞིན་ཡར་སྐྱེད་བསྲིངས་ཏེ། ཕ་མ་རང་ཉིད་ཤི་ཡང་མི་སྡུག །ན་ཡང་མི་འགྱོད། འཁྱག་ལྟོགས་
བྱུང་ཡང་མི་དོགས་ལ། རང་གི་བུ་རྒྱུད་ལ། འཁྱག་དོགས། རྟོགས་དོགས། ན་དོགས། ཤི་དོགས་
སོགས་དེའི་ཁ་ར་དང་འཚོ་ཆུས་ཁོ་ནས་དུས་འདའ་སྟེ། ཉིན་དལ་རྒྱུ་དང་མཚན་གཉིད་རྒྱུ་མི་རྙེད།
བུ་རྒྱུད་དེ་ཡོད་ཟིན་ནས་བཟུང་སྟེ་ཕ་མ་རང་ཉིད་ཟ་སྐྱིད་དང་གྱོན་སྐྱིད་སོགས་དང་བྲལ་ཏེ་ལུས་དང་
སེམས་གཉིས་ཀ་སྡུག་བསྔལ་ཟད་མཐའ་མེད་པ་ཞིག་གི་འདམ་དུ་ཟུག་པར་གྱུར་པ་སྟེ།
དེ་ཡང་ཕ་མ་ཕྱུག་པོ་རྒྱུ་ཡོད་དང་ཟས་ཡོད་ཅིག་ཡིན་ན་རང་ལ་གང་ཡོད་ཀྱི་ནང་ནས་གང་
ཡག་གང་དགའི་ཟས་ཞིམ་མངར་གོས་འཇམ་མཛེས་ཐམས་ཅད་བུ་རྒྱུད་ལ་སྟེར་ཞིང་། ཕ་མ་མེད་
པོ་རྒྱུ་མེད་དང་ཟས་མེད་ཅིག་ཡིན་ན། བུ་རྒྱུད་དེ་ཡི་ཁ་ཟས་དང་རྒྱབ་གོས་ཀྱི་ཆེད་དུ་དགེ་སྡིག་གང་
ལའང་མི་འཛེམ་པར་གཞན་ལ་སློང་ན་ཨི་དྲག །གླས་ན་ཨི་དྲག །གཡོག་བྱས་ན་ཨི་དྲག །རྐུ་བྱས་
ན་ཨི་དྲག །ཇག་བཅད་ན་ཨི་དྲག །རྔོན་བསད་ན་ཨི་དྲག །བསད་སྐྱེ་སྡིག་ལྡོམ་བྱས་ན་ཨི་དྲག །
ཚོང་བྱས་ན་ཨི་དྲག་སོགས་ཐབས་ཅི་འདྲ་ཞིག་དྲག་ན་སྙམ་ནས། མགོ་སྐར་རྗེན་གྱི་ཞྭ་བྱེད། རྐང་
བ་ཚན་གྱིས་ལྷམ་བྱེད། ལག་ཁྲག་ཤིང་དང་རྐང་ཁྲག་རྡོ་ལ་གཟར། ངོ་ཤ་མི་ལ་བྱིན། རྩྭ་ཡུ་ཁྱི་ལ་
སྦྱིན་ཏེ། དཀའ་བ་ཁྱད་བསད། ངལ་བ་དང་ལེན་བྱས་པས་ཟས་གོས་ཅུང་ཟད་རྙེད་པ་ཐམས་ཅད་
ཁ་ཕོར་གྱི་བར་ཚུན་ཆད་ནས་འཕྲིས་ཏེ་བུ་རྒྱུད་དེའི་ཁ་རྒྱབ་ལ་འགྲོ་བ་བྱས། བུ་རྒྱུད་ལ་འཁྱགས་

ལྟོགས་བཀྲེས་སྐོམ། ན་ཚ་ཟུག་གཟེར། གཞན་གྱི་བརྙས་བཅོས་ཁྱད་བསད་སོགས་ཅུང་ཟད་རེ་
བྱུང་བར་གྱུར་ནའང་། ཕ་མ་རང་ཉིད་འཆི་བའི་སྡུག་བསྔལ་བས་ཀྱང་ཤིན་ཏུ་ཆེ་བ་ལྟ་བུར་ཡོད་པ་
དང༌། ཐ་མར་བུ་རྒྱུད་དེ་ཆེ་ཐོག་ཞོག་སྐབས་སུ་ཕ་མ་རང་གིས་དེ་སྔར་ཕན་ཆད། དཀོན་མཆོག་གི་
ཞིང་ལ་འབུལ་མ་བྲ། གཞན་ངན་སློང་ལ་སྦྱིན་དུ་མ་བྲ། རང་གི་ཁ་ལ་ཟ་མ་བྲ་རྒྱབ་ལ་གྱོན་མ་བྲ་
བའི་རྒྱུ་ནོར་ལོངས་སྤྱོད་ཁ་ཟས་རྒྱབ་གོས། མཁར་ཁང་ཞིང་སོགས་ཅི་ཡོད་གང་ཡོད་ཐམས་ཅད་
བུ་དང་བུ་མོ་རྣམས་ལ་སེར་སྣ་འཇུར་གེགས་སྤུ་ཙམ་མེད་པའི་སྒོ་ནས་སྦྱིན་ཏེ།བུ་རྒྱུད་ཀྱི་དོན་
འགྲུབ་སྟེ་དེའི་བསམ་པ་རྫོགས་རོགས་བྱས་ན་ཕ་མ་རང་གི་སྐྱེ་བ་ནས་ཚེ་རབས་ཀྱི་དོན་ཐམས་
ཅད་འགྲུབ་སོང་བ་ལྟ་བུ་ཞིག་ཏུ་རེ་ནས་གཅེས་སྤྲས་ཀྱི་སྒོ་ནས་བསྐྱངས་པའི་དྲིན་ལ་ངོ་མ་བུ་རྒྱུད་
ཀྱིས་བསམ་ཤེས་ན་ཚད་བཟུང་མི་ཤེས་པ་ཡིན་ཞིང་། ད་ལྟའི་མི་ཚེ་འདི་ཁོ་ན་དྲིན་ཆེ་བ་ཙམ་མ་ཡིན་
པར། ད་ལྟའི་ཕ་མ་འདི་ཡིས་སྐྱེ་བ་སྔ་མ་རྣམས་སུའང་། རང་མི་ལུས་ཐོབ་དུས་ཀྱི་ཕ་མར་བྱས་ཏེ།
ད་ལྟ་འདི་ལྟ་བུའི་སྒོ་ནས་དྲིན་གྱིས་སྐྱོང་བ་ལའང་ཚད་མེད་རང་དུད་འགྲོ་གཅན་གཟན་ལ་སོགས་
པའི་བུར་སྐྱེས་དུས་ཀྱི་ཕ་མར་བྱས་ཏེ། གཞན་གྱི་སྲོག་བཅད་པའི་ཤ་ཁྲག་སོགས་ཀྱིས་གསོས་པའི་
དྲིན་ལའང་ཚད་མེད། བྱ་བྱིའུ་སོགས་སུ་སྐྱེས་དུས་ཀྱི་ཕ་མར་བྱས་ཏེ། འབུ་སྲིན་སོགས་བསད་དེ་
ཁ་གསོས་པའི་དྲིན་ལའང་ཚད་མེད། རི་དྭགས་དང་གཡུང་དྭགས་སོགས་སུ་སྐྱེས་དུས་ཀྱི་ཕ་མར་
བྱས་ཏེ། རང་གི་ཆེད་དུ་ཕ་མ་རང་གི་རང་སྲོག་ཤོར་བ་ཙམ་ལའང་གྲངས་དང་ཚད་གཏན་ནས་མེད།
དེ་ལྟ་བུའི་སྒོ་ནས་མདོར་ན་སྐྱེ་བ་ཚེ་རབས་དཔག་ཏུ་མེད་པ་ནས་དྲིན་ཅན་གྱི་ཕ་མ་ཡིན་པ་ལ་རང་
གིས་དྲིན་ངོ་མ་ཤེས་པ་ཁོ་ན་ཡིན་པས་རང་ལས་ཁྲེལ་མེད་ཆེ་བའི་མི་ཞིག་སུ་ཡང་མེད། དེ་ལྟར་ན་
རང་གི་ད་ལྟ་རྩ་བའི་ཕ་དང་མ་འདི་གཉིས་སྐྱེ་བ་ཚེ་འདི་ཉིད་ཀྱི་ལུས་རྟེན་འདི་ལ་དྲིན་བསམ་གྱིས་
མི་ཁྱབ་པ་ཞིག་ཆེ་ལ། དེར་མ་ཟད་སྐྱེ་བ་སྔ་མའི་ཚེ་རབས་དཔག་ཏུ་མེད་པ་ལའང་དྲིན་ཤིན་ཏུ་ཆེ་
བ་དེ་བཞིན་དུ་ཁམས་གསུམ་འགྲོ་བ་རིགས་དྲུག་གི་བསྡུས་པའི་སེམས་ཅན་གྱིས་ཀྱང་སྐྱེ་བ་སྔ་མ་
རྣམས་སུ་རང་གི་ཕ་མར་ལན་གྲངས་དཔག་ཏུ་མེད་པ་བྱེད་པའི་དུས་ཚོད་དེ་རྣམས་སུ་ཡང་དེ་ལྟ་

བུའི་སྒོ་ནས་དྲིན་ཤིན་ཏུ་ཆེ་བའི་དྲིན་ཅན་གྱི་ཕ་མ་ཁོ་ན་མ་ཡིན་པའི་སེམས་ཅན་གཅིག་ཀྱང་ཡོད་
མི་སྲིད་པ་ཡིན་ཞིང་། དེས་ན་ད་ལྟ་རང་རེ་རྣམས་ཀྱིས་སེམས་ཅན་གྱི་ཤ་ཟ་བ། པགས་པ་གྱོན་པ།
རྨོ་བ། བཞོ་བ། ཞོན་པ། འགེལ་བ། བཤའ་བ་སོགས་བྱ་རྒྱུའི་སེམས་ཅན་འདི་དག་ཐམས་ཅད་
ཀྱང་ཕ་དང་མ་ཁོ་ན་ཡིན་ནོ། ། ་
གསུམ་པ་དེ་དག་ལ་དྲིན་ལན་འཇལ་འདོད་ཀྱི་བློ་བསྐྱེད་པ་ནི། དེ་ལྟར་ན། ཁམས་གསུམ་
ནམ་མཁས་གར་ཁྱབ་པའི་སེམས་ཅན་འགྲོ་བ་རིགས་དྲུག་གིས་བསྡུས་པ་ཡོད་དར་ཚད་ཐམས་
ཅད་རང་གི་ཕ་དང་མ་ཉིད་དུ་ལན་གྲངས་མེད་པ་རེ་མ་བྱས་པའི་སེམས་ཅན་གཅིག་ཀྱང་མེད་པ་
དང་། ཕ་མར་བྱས་པའི་དུས་ཚོད་དེ་རྣམས་ཀྱི་སྐབས་ནའང་། ཕན་པ་དཔག་ཏུ་མེད་པ་ཞིག་བཏགས་
ལ་ཐོགས་པ་དང་། གནོད་པ་ཚད་མེད་པ་ལས་བསྐྱབས་པར་བྱས་པའི་དྲིན་ཅན་གྱི་ཕ་མ་ཡིན་པ་ལ།
ཕ་མ་སེམས་ཅན་དེ་ཐམས་ཅད་ནི་ཐར་པ་དང་ཐམས་ཅད་མཁྱེན་པ་སངས་རྒྱས་ཀྱི་གོ་འཕང་ནི་མ་
ཐོབ་སྟེ། ཁམས་གསུམ་འཁོར་བའི་བཙོན་ར་འདི་ཉིད་ཀྱི་ནང་དུ་ཆུད་དེ། འགའ་ཞིག་གི་སྡིག་པ་
མི་དགེ་བ་བྱས་པའི་རྣམ་སྨིན་གྱི་འབྲས་བུ་དམྱལ་བ་དང་ཡི་དྭགས་དུད་འགྲོ་རྣམས་ཀྱི་གནས་སུ་
སྐྱེས་ཏེ་ཚ་གྲང་བཀྲེས་སྐོམ་བླུན་རྨོངས་བཀོལ་སྤྱོད་ཀྱི་སྡུག་བསྔལ་བཟོད་གླགས་མེད་པ་རེ་མྱོང་
བཞིན་པ་དང་འགའ་ཞིག་གི་ནི་སྐྱེ་བ་ཕྱི་མ་ལ་ངན་སོང་གི་གནས་སུ་སྐྱེ་ངེས་ཅན་གྱི་སྲོག་གཅོད་པ།
མ་བྱིན་པ་ལེན་པ། འདོད་ལོག་སྤྱོད་པ་སོགས་མི་དགེ་བའི་ལས་ཤིན་ཏུ་དྲག་པོ་ཚད་མེད་པ་ཞིག་
སྤྱོད་དེ་གནས་པ་དང་། འགའ་ཞིག་ནི་མཐོ་རིས་མིའི་ལུས་རྟེན་ལ་སྔོན་ལས་ཀྱི་འབྲས་བུ་ཟག་བཅས་
ཀྱི་བདེ་བ་ཅུང་ཟད་རེ་ལ་མགོ་བོ་འཁོར་ཏེ་དམ་པའི་ཆོས་མ་འགྲུབ་པས། ལས་ཀྱི་འབྲས་བུ་ཟད་
པ་དང་མཉམ་དུ་འཆི་ནས་ངན་སོང་དུ་འགྲོ་ལ་ཁད་པ་ལྟ་བུར་གྱུར་པའི་མ་རྒན་སེམས་ཅན་དེ་རྣམས་
ནི་མཐོ་རིས་དང་ཐར་པའི་ལམ་ཐམས་ཅད་ལས་ཉམས་ཏེ་ནོར་ཞིང་། འཁོར་བ་དང་ངན་སོང་གི་
ལམ་ལོག་པ་དང་ངན་པ་ལ་ཞུགས་ཏེ། ལོང་བ་ཐང་གི་དཀྱིལ་དུ་ལྷག་པ་བཞིན་དུ་ཅི་བྱ་ཆ་མེད། གར་
འགྲོ་རང་དབང་མེད། ཐར་པ་ལ་འགྲོ་བའི་ཚུལ་ཁྲིམས་ཀྱི་རྐང་པ་མེད། ལས་འབྲས་ལ་བལྟ་བའི་

ཤེས་རབ་ཀྱི་མིག་མེད། མ་རིག་པའི་མུན་པས་འཐུམ། ལས་ཀྱི་རླུང་གིས་བདས། འཁོར་བའི་ཆུ་བོས་
ཁྱེར། ངན་སོང་གི་གཡང་ས་དྲག་པོར་ལྷུང་བའི་མ་རྒན་སེམས་ཅན་དེ་རྣམས་སྙིང་རེ་རྗེ། མ་རྒན་
དུ་གྱུར་པའི་སེམས་ཅན་དེ་རྣམས་ཀྱི་ལུས་སེམས་ལ་ཅི་ཞིག་གིས་ཕན་ན། མཐོ་རིས་དང་ཐར་པ་
སངས་རྒྱས་ཀྱི་གོ་འཕང་ཐོབ་ན་དེས་དངོས་སུ་ཕན། དེའི་རྒྱུ་དགེ་བ་རྣམ་དག་ཞིག་འགྲུབ་པ་བྱུང་
ན་དེའི་བརྒྱུད་ནས་ཕན། མ་རྒན་སེམས་ཅན་དེ་རྣམས་ཀྱི་ལུས་སེམས་ལ་ཅི་ཞིག་གི་གནོད་ན། འཁོར་
བ་དང་ངན་སོང་གི་སྡུག་བསྔལ་གྱིས་དངོས་སུ་གནོད། དེའི་རྒྱུ་མི་དགེ་བའི་ལས་ཀྱིས་ནི་བརྒྱུད་
ནས་གནོད་པ་ཡིན་པ་ལ། དེ་ལྟར་ན་ཕ་མར་གྱུར་པའི་སེམས་ཅན་དེ་དག་ཐམས་ཅད་ལུས་སེམས་
ལ་དངོས་སུ་མཐོ་རིས་དང་ཐར་པའི་བདེ་བ་དང་། དེའི་རྒྱུ་དགེ་བ་རྣམ་པར་དག་པ་ཞིག་དང་ལྡན་
ཏེ་འཕྲད་རྒྱུ་ཞིག་ཡོད་ན་ཅི་མ་རུང་སྙམ་དུ་བྱམས་པའི་སེམས་ཁ་ཙམ་མ་ཡིན་པར་སྙིང་ནས་ཡབ་
ཡང་བསྒོམ། དེ་ཐམས་ཅད་ཀྱི་ལུས་སེམས་ལ་འཁོར་བ་དང་ངན་སོང་གི་སྡུག་བསྔལ་ཐམས་ཅད་
དང༌། དེའི་རྒྱུ་མི་དགེ་བ་ཐམས་ཅད་དང་གཏན་དུ་བྲལ་རྒྱུ་ཞིག་ཡོད་ན་ཅི་མ་རུང་སྙམ་དུ་སྙིང་རྗེ་
བཟོད་གླགས་མེད་པ་ཞེ་ཐག་པ་ནས། མིག་ནས་མཆི་མ་བབས་པ། ལུས་ལས་བ་སྤུ་ལྡང་བར་འགྱུར་
གྱི་བར་དུ་ཡང་ཡང་བསམ། དེ་ལྟ་བུའི་དྲིན་ཆེན་གྱི་ཕ་མར་གྱུར་པའི་སེམས་ཅན་འཁོར་བའི་སྡུག་
བསྔལ་གྱིས་མནར་བ་དེ་རྣམས་ལ་དྲིན་ལན་རྒྱུ་ནོར་ལོངས་སྤྱོད་ཀྱི་སྒོ་ནས་འཇལ་འཕྲོད་འོང་བའི་
དུས་ཚོད་ཅིག་ནི་གཏན་ནས་མེད་ལ། །
འོན་ཀྱང་བུ་རྒྱུད་བདག་རང་ཉིད་ད་ལྟ་འཛམ་བུ་གླིང་དུ་སྐྱེས། དལ་འབྱོར་གྱི་མི་ལུས་རིན་
པོ་ཆེ་ཐོབ། སངས་རྒྱས་ཀྱི་བསྟན་པ་དང་མཇལ། བླ་མ་དགེ་བའི་བཤེས་གཉེན་དང་འཕྲད། སྨྲ་
ཤེས་དོན་གོ་མིའི་མཚན་ཉིད་ཚང་། ཚེ་རབས་གཏན་གྱི་ལེགས་ཉེས་ཀྱི་འདུན་མ་ཐམས་ཅད་རང་
ལག་ཏུ་ཡོད། དོན་ཡར་འགྲོ་དང་མར་འགྲོའི་ས་མཚམས་ལ་སླེབས། ཆོས་ཅི་ཙམ་སྒྲུབ་པ་ལ་རང་
དབོང་ཆེ་བ་སོགས་མཐུན་རྐྱེན་ཐམས་ཅད་ཚང་བའི་དུས་འདི་ལ། དྲིན་ཆེན་གྱི་ཕ་མར་གྱུར་པའི་
སེམས་ཅན་དེ་ཐམས་ཅད་དྲིན་ལན་བཟང་པོ་དེ་དམ་པའི་ཆོས་ཀྱིས་འཇལ་བའི་དུས་ལ་བབས་པ་

ཡིན་ནོ་སྙམ་དུ་ཡང་ཡང་བསམ། དེ་ཡང་ཕ་མ་ལ་དྲིན་ལན་འཇལ་བ་ལ་རྒྱུ་ནོར་ལོངས་སྤྱོད་ཁ་ཟས་
རྒྱབ་གོས་སོགས་ལེགས་པོ་སྤྲད། ཁ་དྲི་ལག་བྱམས་སོགས་བུ་རྒྱུད་ཀྱིས་བྱས་པ་ལ་བསོད་ནམས་
ཀྱི་དགེ་བ་ཚད་བཟུང་དུ་མེད་པ་ཞིག་ཡོད་པར་གསུངས་ལ། འོན་ཀྱང་ཕན་ཐོགས་ཀྱི་ཆ་ནས་བསམ་
ན་དེས་ནི་ཚེ་འདི་ལ་ཕ་མའི་ཁ་རྒྱབ་ལ་ཕན་ཐོགས་པ་ཙམ་ཡིན་ཞིང་། དམ་པའི་ཆོས་ཀྱི་སྒོ་ནས་བུ་
རྒྱུད་ཀྱིས་ཕ་མ་ལ་དྲིན་ལན་འཇལ་ན་དེས་ནི་ཕ་མ་ལ་སྐྱེ་བ་ནས་ཚེ་རབས་ཐམས་ཅད་དུ་འཁོར་བ་
དང་ངན་སོང་གི་སྡུག་བསྔལ་ལས་བསྐྱབས་ཏེ་མཐོ་རིས་དང་ཐར་པ་སངས་རྒྱས་ཀྱི་གོ་འཕང་མན་
ཆད་ཀྱིས་བདེ་བ་ལ་འགོད་པའི་ཕན་ཐོགས་ནུས་པ་ཡོད་དོ། །
དེས་ན་སྤྱིར་དུས་རྟག་པར་ཕྱག་བསྐོར་སྒྲིབ་སྦྱོང་། ཁ་ཏོན་བཟླས་བརྗོད་སོགས་ཀྱི་དགེ་བ་
ལུས་ངག་ཡིད་གསུམ་གྱི་སྒོ་ནས་ཆེ་ཆུང་ཅི་ཙམ་འགྲུབ་པ་དེ་དག་ཐམས་ཅད་དང་། ཁྱད་པར་
དུའང་ཐེག་པ་ཆེན་པོའི་གསོ་སྦྱོང་དང་འབྲེལ་བའི་བསྙེན་གནས་ཡན་ལག་བརྒྱད་པའི་སྡོམ་པ་ཉིན་
ཞག་ཕྲུགས་རེ་ལ་བསྲུང་བའི་སྨྱུང་གནས་ཆ་རེ་ཟུང་ཙམ་མམ། ཆ་བརྒྱད་རེ་ཙམ་འགྲུབ་ན་དེའང་
ཐོག་མར་སྦྱོར་བའི་དུས་ན། ད་ལན་དགེ་བ་འདི་ང་ཡི་དྲིན་ཆེན་གྱི་ཕ་མར་གྱུར་པའི་སེམས་ཅན་
ནམ་མཁས་གར་ཁྱབ་པ་དེ་དག་ཐམས་ཅད་གནས་སྐབས་ནུབ་ཕྱོགས་བདེ་བ་ཅན་གྱི་ཞིང་ཁམས་
སོགས་ལ་སྐྱེ་བ་དང་། མཐར་ཐུག་རྣམ་པ་ཐམས་ཅད་མཁྱེན་པ་སངས་རྒྱས་ཀྱི་གོ་འཕང་རིན་པོ་ཆེ་
ཐོབ་པའི་ཆེད་དུ་ཡིན་ནོ་སྙམ་པའི་ཀུན་སློང་དྲག་པོ་དང་། བར་དུ་སྡོམ་པ་སྲུང་བའི་ཚེ་ནའང་ཁ་
གཡེང་དང་མིག་གཡེང་། ཞུམ་པ་དང་རྒོད་པ་སོགས་ཀྱི་སྒོ་ནས་སེམས་འཁྲུལ་གཡེང་ཐམས་ཅད་
དང་བྲལ་བའི་སྒོ་ནས། བླ་མ་དང་དཀོན་མཆོག་གསུམ་ལ་དད་པ། བསྒྲུབ་རྒྱུའི་ཡི་དམ་གྱི་ལྷ་
ཐུགས་རྗེ་ཆེན་པོ་ལ་དག་སྣང་དང་མོས་གུས། ་བསྒྲུབ་པའི་ཆོས་ལ་སྙིང་རུས།ཕ་མ་སེམས་ཅན་
ཐམས་ཅད་ལ་བྱམས་པ་དང་སྙིང་རྗེ་འཁོར་བ་ལ་ངེས་འབྱུང་གི་སྐྱོ་ཤས་སོགས་དང་མ་བྲལ་བའི་
སྒོ་ནས་ལུས་ངག་ཡིད་གསུམ་འཇུག་པ་ཆིག་དྲིལ་བྱེད་དེ་དགེ་སྦྱོར་ཁོ་ནས་དུས་འདའ་བ་ཞིག་དང་།
ཐ་མར་དགེ་བ་དེ་དག་ཐམས་ཅད་ཆུད་ཟ་བར་མི་འགྱུར་བའི་ཆེད་དུ་སྐབས་དང་སྐབས་སུ་ཕ་མ་

སེམས་ཅན་ཐམས་ཅད་སངས་རྒྱས་ཀྱི་གོ་འཕང་ཐོབ་པའི་རྒྱུར་གྱུར་ཅིག་སྙམ་པའི་འདུན་པ་དྲག་
པོའི་སྒོ་ནས་བསྔོ་བ་གཞན་ལ་ཞུ་བའམ། རང་ཉིད་ཀྱིས་བཟང་སྤྱོད་ལ་སོགས་པའི་བསྔོ་བ་དང་
སྨོན་ལམ་རྒྱས་བསྡུས་ཅི་རིགས་པས་རྒྱས་གདབ་པར་བྱ་དགོས་པར་གསུངས་སོ།། །།
དེ་ལྟར་ན་སྦྱོར་བ་སྔོན་དུ་འགྲོ་བའི་ཆོས་དལ་འབྱོར་རྙེད་པར་དཀའ་བའི་ཚུལ་ལ་བསམ་
པས་ཆོས་ལྡན་གྱི་མི་ལུས་ཆུད་མི་ཟ་བར་བྱས། འཆི་བ་མི་རྟག་པའི་ཚུལ་ལ་བསམ་པས་དམ་པའི་
ཆོས་སྒྲུབ་པ་དེ་ལེ་ལོའི་དབང་དུ་མི་ཤོར་བར་བསྐུལ། ལས་རྒྱུ་འབྲས་ངེས་པའི་ཚུལ་ལ་བསམ་པས་
དགེ་སྡིག་ལ་བླང་དོར་བྱ་བར་གདམས། འཁོར་བའི་ཉེས་དམིགས་ལ་བསམ་པས་དགེ་བ་གང་སྒྲུབ་
ཐམས་ཅད་ངེས་འབྱུང་གིས་ཀུན་ནས་བསླངས་ཏེ་ཐར་པའི་རྒྱུ་རུ་བསྒྱུར། འགྲོ་ཀུན་ཕ་མར་ཤེས་ཏེ་
བྱམས་དང་སྙིང་རྗེ་བསྒོམ་ཞིང་རང་དོན་ལ་ཞེན་པ་སྤོང་སྟེ་དགེ་རྩ་ཐམས་ཅད་བྱང་ཆུབ་མཆོག་ཏུ་
སེམས་བསྐྱེད་པས་ཟིན་པར་བྱས་པའི་སྒོ་ནས་ཀུན་སློང་གི་སེམས་བཅོས་པར་བྱས་ཏེ། ་
་ད་ནི་དངོས་གཞི་སྨྱུང་བར་གནས་པའི་ཆོ་གའི་སྒོ་ནས་འཕགས་པ་སྤྱན་རས་གཟིགས་
དབང་ཕྱུག་ཐུགས་རྗེ་ཆེན་པོ་བསྒྲུབས་པའི་ཕན་ཡོན་སྒྲུབ་ཚུལ་དང་བཅས་པ་ལ་གཉིས་ཏེ། ཆོས་
ལ་ཡིད་ཆེས་ཀྱི་སྤྲོ་བ་བསྐྱེད་པའི་ཆེད་དུ་ཕན་ཡོན་བསྟན་པ། ཇི་ལྟར་སྒྲུབ་ཚུལ་ལོ་རྒྱུས་དང་བཅས་
པ་བསྟན་པའོ། །དང་པོ་ལ་གསུམ་སྟེ། འཕགས་པ་ཐུགས་རྗེ་ཆེན་པོའི་ཆེ་བའི་ཡོན་ཏན་སྤྱིར་
བསྟན་པ། བྱེ་བྲག་ཏུ་བསྒྲུབས་པའི་ཕན་ཡོན་གྱི་རྣམ་གཞག་བསྟན་པ། སྒྲུབ་པ་ལ་ཡིད་ཆེས་པའི་
ཆེད་དུ་བརྒྱུད་པའི་རྣམ་ཐར་བསྟན་པའོ། །དང་པོ་ནི། དེ་ཡང་འཕགས་པ་སྤྱན་རས་གཟིགས་དབང་
ཕྱུག་ཐུགས་རྗེ་ཆེན་པོ་ནི། འདི་ནས་ནུབ་ཀྱི་ཕྱོགས་རོལ་གྱི་སངས་རྒྱས་ཀྱི་ཞིང་ཁམས་གང་གའི་
ཀླུང་གི་བྱེ་མ་སྙེད་འདས་པའི་ཕ་རོལ་ན་འཇིག་རྟེན་གྱི་ཁམས་བདེ་བ་ཅན་ཞེས་བྱ་བ་ཡོན་ཏན་གྱི་
ཕུང་པོ་བརྗོད་པར་མི་ནུས་པའི་དབུས་སུ། བྱང་ཆུབ་ཀྱི་ཤིང་རིན་པོ་ཆེ་སྣ་ཚོགས་པའི་རང་བཞིན་
ཅན་གྱི་དྲུང་ན་བཞུགས་པའི་དེ་བཞིན་གཤེགས་པ་འོད་དང་ཚེ་དཔག་ཏུ་མེད་པ་ཞེས་བྱ་བའི་སྲས་
ཀྱི་ཐུ་བོ་ཕྱག་ན་པདྨོ་ཞེས་སམ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་ཞེས་བྱ་བའི་ཚུལ་

གྱིས་འགྲོ་བའི་དོན་མཛད་པ་ནི། སྙིང་རྗེ་པདྨ་དཀར་པོ་ལས། འཁོར་ལོས་སྒྱུར་བའི་རྒྱལ་པོ་རྩིབས་ཀྱི་
མུ་ཁྱུད་ཀྱི་སྲས་ཀྱི་ཐུ་བོ་མིག་མི་འཛུམ་དང་བཅས་པས་ཐུགས་བསྐྱེད་པའི་ཚེ། དེ་བཞིན་གཤེགས་
པ་རིན་ཆེན་སྙིང་པོས་མིག་མི་འཛུམ་ལ། རིགས་ཀྱི་བུ་ཁྱོད་ཀྱིས་ངན་སོང་རྣམས་ལ་ཡང་བལྟས།
མཐོ་རིས་རྣམས་སུའང་བལྟས། སེམས་ཅན་ཐམས་ཅད་ཀྱི་སྡུག་བསྔལ་ལའང་བལྟས་ཤིང་། སེམས་
ཅན་ཐམས་ཅད་སྡུག་བསྔལ་ལས་ཐར་བར་བྱ་བ་དང་། ཉོན་མོངས་པ་རབ་ཏུ་ཞི་བར་བྱ་བའི་ཕྱིར་
སྙིང་རྗེ་ཆེན་པོས་སེམས་བསྐྱེད་པའི་ཕྱིར་ན། རིགས་ཀྱི་བུ་དེའི་ཕྱིར་ཁྱོད་ལ་སྤྱན་རས་གཟིག་དབང་
ཕྱུག་ཅེས་བྱའོ་ཞེས་དང་། རྒྱལ་པོ་རྩིབས་ཀྱི་མུ་ཁྱུད་དེ་སངས་རྒྱས་ཚེ་དཔག་མེད་དང་། དེའི་སྲས་
ཀྱི་ཐུ་བོ་མིག་མི་འཛུམ་ནི་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོར་འགྱུར་བར་གསུངས་
པ་ལྟར་ཡིན་ཞིང་། དོན་ལ་སངས་རྒྱས་ཐམས་ཅད་ཀྱི་སྤྲུལ་གཞི་ཡིན་ཏེ། ཆོས་སྐུའི་ངོ་བོ་གཟི་
བརྗིད་འོད་དཔག་མེད། ལོངས་སྐུ་ནམ་མཁའི་རྒྱལ་པོ་གངས་ཅན་མཚོ། སྤྲུལ་སྐུ་རྒྱུད་པདྨ་དྲྭ་བ་
ལས་གསུངས་པའི་སེང་གེ་སྒྲ་སོགས་རིགས་བཅུའི་གཙོས་བྱེ་བ་གྲངས་སྙེད། ་ཡང་སྤྲུལ་བསྐལ་
བཟང་གི་སངས་རྒྱས་སྟོང་རྩ་གཉིས་ལ་སོགས་པ་ནམ་མཁའ་དང་སེམས་ཅན་ཇི་སྲིད་གནས་པ་དེ་
སྲིད་དུ་ཐུགས་རྗེའི་འཇུག་པ་བསམ་གྱིས་མི་ཁྱབ་པ་ལས་སྐུ་ཡི་བ་སྤུའི་བུ་ག་རེ་རེ་ནས་ཀྱང་དུས་
སྐད་ཅིག་མ་རེ་རེ་ལའང་ཕྲིན་ལས་ཀྱི་སྤྲུལ་པ་ས་ཆེན་པོའི་རྡུལ་གྱིས་ཀྱང་གཞལ་བར་མི་ནུས་པ་རེ་
སྟོན་ཏེ་འགྲོ་བ་སེམས་ཅན་གྱི་དོན་མཛད་པ་ལས། སྐུ་ཡི་ངོ་བོ་ཞལ་བཅུ་གཅིག་པ། གསུང་ཡི་གེ་
དྲུག་པ། ཐུགས་སྤྲུལ་ཡེ་ཤེས་ཀྱི་མགོན་པོ་ཕྱག་དྲུག་པ། ཡོན་ཏན་གྱི་སྤྲུལ་པ་ཁྲོ་རྒྱལ་རྟ་མཆོག་
རོལ་པ། ཕྲིན་ལས་ཀྱི་སྤྲུལ་པ་སྒྲོལ་མ་འཇིགས་པ་བརྒྱད་སྐྱོབས་དང་། སྒྲོལ་མ་དཀར་སྔོན་ལ་སོགས་
པ་རྣམས་སྙིགས་དུས་ཀྱི་གདུལ་བྱ་སྤྱི་དང༌། ཁྱད་པར་དུ་བོད་ཁ་བ་ཅན་གྱི་ལྷ་མཆོག་གཙོ་བོར་
གྱུར་པ་ཡིན་ལ། དེ་དག་གི་ཁུངས་ནི་སྤྱན་རས་གཟིགས་ཀྱི་མདོ་རྒྱུད་ཉེར་གཅིག་ཏུ་གྲགས་པ་རྣམས་
ལས་མཚན་ཐོས་པ་ཙམ་གྱིས་ཕན་ཡོན་དཔག་ཏུ་མེད་པ་གསུངས་པ་སོགས་བཤད་ཀྱིས་མི་ལང་ལ། །
མདོར་བསྡུ་ན་ཟ་མ་ཏོག་བཀོད་པའི་མདོ་ལས། རིགས་ཀྱི་བུ་ཕྱོགས་བཅུའི་འཇིག་རྟེན་གྱི་

ཁམས་ཀྱི་སེམས་ཅན་ཐམས་ཅད་གང་ང་དང་འདྲ་བའི་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་རྣམས་སུ་གྱུར་ལ། དེ་དག་ཀྱང་གནས་གཅིག་ཏུ་བཞག་ཅིང་།
ན་བཟའ་དང་། བཤོས་དང་། མལ་སྟན་དང་། ན་བའི་གསོས་སྨན་དང་ཡོ་བྱད་རྣམས་ཀྱིས་བསྐལ་
པའི་བར་དུ་མཆོད་ཀྱང་། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་དེ་དག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་
བསོད་ནམས་ཀྱི་ཕུང་པོ་བགྲང་མི་ནུས་ན། རིགས་ཀྱི་བུ་གང་ང་གཅིག་པུ་འཇིག་རྟེན་གྱི་ཁམས་
འདི་ན་གནས་པས་ལྟ་ཅི་སྨོས། ་གང་འཇིག་རྟེན་ན་སྤྱན་རས་གཟིགས་ཀྱི་དབང་པོའི་མིང་དྲན་པ་
དེ་དག་ནི་བདེ་བ་དང་ལྡན་པ་ཡིན་ནོ། །དེ་དག་ནི་རྒ་བ་དང་། ན་བ་དང་། འཆི་བ་དང་། སྡུག་
བསྔལ་བ་ལས་ཡོངས་སུ་ཐར་བ་ཡིན་ནོ། །དེ་དག་འཁོར་བའི་ཐ་མ་གཞན་མེད་པའི་སྡུག་བསྔལ་
ལས་ཐར་བར་འགྱུར་རོ། །དེ་དག་ནི་གོས་དཀར་པོ་དང་སྐྱ་བོ་བགོས་བཞིན་དུ་བྱ་ངང་པའི་རྒྱལ་པོ་
མགྱོགས་པ་དང་རླུང་གི་ཤུགས་འོང་བ་བཞིན་བདེ་བ་ཅན་གྱི་ཞིང་ཁམས་སུ་དེ་བཞིན་གཤེགས་པ་
སྣང་བ་མཐའ་ཡས་ལས་ཆོས་མངོན་དུ་ཉན་པའི་ཕྱིར་འགྲོའོ། །ཐོས་ནས་ཀྱང་དེ་དག་གི་ལུས་ལ་
འཁོར་བའི་སྡུག་བསྔལ་མི་འབྱུང་། འདོད་ཆགས་དང་། ཞེ་སྡང་དང་། གཏི་མུག་མི་འབྱུང་། རྒ་བ་
དང་། ཤི་བར་མི་འགྱུར། དེ་དག་གི་ལུས་ལ་བགྲེས་པར་མི་འགྱུར། མངོལ་ན་གནས་པའི་སྡུག་
བསྔལ་བ་ཤེས་པར་མི་འགྱུར་ཏེ། ཆོས་ཀྱི་རོས་བསྐྱོད་ནས་དེ་ཉིད་དུ་པདྨའི་ནང་དུ་སྐྱེ་བར་འགྱུར་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོའི་ཡི་དམ་བརྟན་པོ་
ཡོངས་སུ་རྫོགས་པ་དང་སེམས་ཅན་ཐམས་ཅད་ཐར་པ་ལ་བཞག་གི་བར་དུ་འཇིག་རྟེན་གྱི་ཁམས་
དེ་ན་རྟག་ཏུ་འཛིན་ཅིང་གནས་སོ། །ཞེས་སོགས་གསུངས་པ་དང་། ཆོ་ག་ཞིབ་མོ་ལས། ཇི་ལྟར་
བདག་མ་འོངས་པའི་དུས་ན་སེམས་ཅན་ལ་ཕན་པ་དང་བདེ་བ་དང་ཞི་བར་བགྱིས་ནུས་པར་
འགྱུར་ཞེ་ན། ད་ནི་ངེས་པར་བདག་གི་ལུས་ལ་ལག་པ་སྟོང་དང་མིག་སྟོང་ཡོངས་སུ་རྫོགས་པར་
གྱུར་ཅིག །ཅེས་སྨོན་ལམ་བཏབ་པའི་མོད་ལ་ཕྱག་སྟོང་སྤྱན་སྟོང་དུ་གྱུར་ཏེ། ཕྱོགས་བཅུའི་སངས་

རྒྱས་རྣམས་ཀྱིས་དབང་བསྐུར་ཞིང་ལྟས་ཆེན་པོ་བཅོ་བརྒྱད་བྱུང་བར་གསུངས་པ་དང་།
རྒྱུད་པདྨ་དྲྭ་བ་ལས། ཕྱིས་ནི་འདྲེན་པ་ཤཱཀྱ་ཞེས། །མི་མཇེད་འཇིག་རྟེན་ཁམས་འཁྲུངས་
ཚེ་༑ ༑མི་ཡུལ་ལས་ཀྱང་ཁྱད་པར་དུ། །ཡི་དྭགས་བོད་ཡུལ་མཆན་གླིང་དུ་སྐྱེས་པ་འགལ། །རྟེན་ལ་
འདུད་འཕེལ་བྱ་བའི་ཕྱིར། །མཚན་མོ་མུན་ནག་སྤྲིན་རུམ་དུ། །སྐད་ཅིག་གློག་འགྱུ་ཇི་ལྟ་བར། །
རིག་སྔགས་འཆང་བ་གདོང་བཅུ་གཅིག །ཡན་ལག་སྟོང་དང་ལྡན་པ་ལ། །སྤྱན་ནི་ཆིག་སྟོང་སུམ་
བཅུ་པའི། །མཚན་དང་ལྡན་པའི་སྐུ་འབྱུང་འགྱུར། །དེ་ཚེ་སྐལ་ལྡན་ལ་ལ་ཞིག །མཚན་ནས་བརྗོད་
ཅིང་སྐུ་ལ་མོས། །རིག་སྔགས་བཟླས་པ་པོ་གང་ཞིག །འཇིག་རྟེན་འདོད་པ་ཀུན་འགྲུབ་ཅིང་། །
ཕྱིས་ནས་ཡེ་ཤེས་རྙེད་འགྱུར་རོ། །ཞེས་འདས་པའི་བསྐལ་པར་སངས་རྒྱས་ཚེ་དཔག་མེད་ཅེས་པས་
འཕགས་པ་སྤྱན་རས་གཟིགས་དབང་ཕྱུག་ཉིད་སངས་རྒྱས་ཤཱཀྱ་ཐུབ་པའི་བསྟན་པ་ལ་བོད་ཁ་བ་
ཅན་གྱི་ལྷ་སྐལ་གཙོ་བོར་ལུང་བསྟན་པ་ལྟར་ཡིན་ལ། མདོར་ན་དོན་ལ་རྒྱལ་བ་ཐམས་ཅད་ཀྱི་
སྤྲུལ་གཞི་ཐུགས་རྗེའི་རང་གཟུགས་གཅིག་པུར་ངེས་ལ། །
ཚུལ་བསྟན་མི་མཇེད་འཇིག་རྟེན་གྱི་ཞིང་ཁམས་འདི་ཁོ་ནར་མཚོན་ན། འཛམ་གླིང་བྱེ་བ་
ཕྲག་བརྒྱ་སྤྱི་དང་ཁྱད་པར་བྱང་ཕྱོགས་ཁ་བ་ཅན་གྱི་ཡུལ་ལྗོངས་བྱེ་བ་ཕྲག་བརྒྱར་སྐུ་གསུང་ཐུགས་
ཡོན་ཏན་ཕྲིན་ལས་ཀྱི་འཇུག་པ་བསམ་གྱིས་མི་ཁྱབ་པ་ཞིག་སྟོན་ཅིང་། དེས་ན་ནམ་མཁས་གར་
ཁྱབ་པའི་འགྲོ་དྲུག་གི་གནས་རྣམས་སུ་ཐ་ན། གྲུ་ཟམ། ཟས་སྨན། སྲིན་འབུའི་གཟུགས་ལ་སོགས་
པ་གདུལ་བྱ་གང་ལ་གང་འཚམས་ཀྱིས་དོན་མཛད་པ་སོགས་ཡོན་ཏན་གྱི་ཕུང་པོ་བརྗོད་པར་མི་
ནུས་སོ། །གཉིས་པ་བྱེ་བྲག་དུ་སྒྲུབ་པའི་ཕན་ཡོན་རྣམ་གཞག་བསྟན་པ་ལ་བཞི་སྟེ། ཐུགས་རྗེ་ཆེན་
པོའི་སྒྲུབ་པ་སྤྱི་ཡི་ཕན་ཡོན་བསྟན་པ། ཐེག་པ་ཐུན་མོང་བའི་བསྙེན་གནས་སྤྱིའི་ཕན་ཡོན་བསྟན་པ།
བྱེ་བྲག་ཏུ་ཐེག་པ་ཆེན་པོའི་གསོ་སྦྱོང་ཙམ་གྱི་ཕན་ཡོན་བསྟན་པ། ཁྱད་པར་དུ་སྨྱུང་བར་གནས་
པའི་ཕན་ཡོན་དངོས་བསྟན་པའོ། །དེ་ལ་དང་པོ་ནི། སྤྱིར་མདོ་སྔགས་གཉིས་ལས་སྔགས་ཀྱི་དཀྱིལ་
འཁོར་དུ་ཞུགས་ཏེ་སྒྲུབ་པ་བྱས་པའི་ཕན་ཡོན་ཁྱད་པར་དུ་འཕགས་པའི་ཚུལ་ནི་ཚད་མེད་པ་ཞིག་

གསུངས་པ་ལས་མདོར་བསྡུས་རྒྱུད་པདྨ་དྲྭ་བ་ལས་འབྱུང་བ་ནི། སྔགས་དང་རྫས་དང་ཕྱག་རྒྱའི་
རིམ། །སྣ་ཚོགས་ཀྱིས་ནི་དོན་མཛད་ཕྱིར། །ཐེག་པ་ཀུན་ལས་ཁྱད་པར་དུ། །སྔགས་ཀྱི་ཐེག་པ་
ཁྱད་པར་འཕགས། །ནན་ཏན་སྒྲུབ་པ་སྨོས་ཅི་དགོས། །སྔགས་དང་ཕྱག་རྒྱ་འཆང་བས་ཀྱང་། །
ནད་དང་གདོན་སེལ་བསྐལ་པ་ཡི། །སྒྲིབ་རྣམས་འབྱོངས་པས་ཁྱད་པར་འཕགས།།དབུལ་པོའི་རིགས་
དང་དམན་པ་ཡང་། །ཞུགས་མ་ཐག་ནས་བདེ་ལྡན་ཞིང་། །ཅུང་ཟད་གྲུབ་ནས་ནུས་མཐུ་ནི། །
དཔག་མེད་འབྱུང་བས་ཁྱད་པར་འཕགས། །ཞེས་དཀྱིལ་འཁོར་དུ་ཞུགས་ཏེ་དབང་བསྐུར་ཐོབ་ཅིང་
སྔགས་དང་ཕྱག་རྒྱ་ཙམ་ཞིག་འཆང་བར་བྱས་པས་ཀྱང་གནས་སྐབས་ཀྱི་ནད་གདོན་ལ་སོགས་
པའི་འགལ་རྐྱེན་ཐམས་ཅད་སེལ་ཞིང་། བསྐལ་པ་དུ་མ་ནས་བསགས་པའི་སྡིག་སྒྲིབ་སྦྱོང་བ་སོགས་
བསམ་གྱིས་མི་ཁྱབ་པ་ཞིག་གསུངས་ལ། ཁྱད་པར་དུ་འཕགས་པ་སྤྱན་རས་གཟིགས་དབང་ཕྱུག་
ཐུགས་རྗེ་ཆེན་པོ་ལྷག་པའི་ལྷ་ཉིད་དུ་བསྟེན་ཅིང་། དེའི་དཀྱིལ་འཁོར་དུ་ཞུགས་ཏེ་དབང་བསྐུར་
ནོད་ཅིང་དམ་ཚིག་དང་ལྡན་པའི་སྒོ་ནས་རྒྱུད་དོན་དང་མཐུན་པར་བསྙེན་ཅིང་སྒྲུབ་པར་བྱས་པ་
ལས་མཆོག་དང་ཐུན་མོང་གི་དངོས་གྲུབ་ཐམས་ཅད་མྱུར་དུ་ཐོབ་པར་འགྱུར་བ་སོགས་ཀྱི་ཕན་
ཡོན་བརྗོད་ཀྱིས་མི་ལང་ལ།
མདོར་བསྡུས་ཡིག་དྲུག་གི་ཕན་ཡོན་འོག་ཏུ་བཤད་པར་བྱ་བས་སྤྱན་རས་གཟིགས་ཀྱི་
གཟུངས་རིང་ཐུང་བཟླས་པ་ཙམ་གྱི་ཕན་ཡོན་ནི། རྒྱུད་པདྨ་དྲྭ་བ་ལས། རིག་སྔགས་སྙིང་པོ་གདོང་
བཅུ་གཅིག །མཐུ་ཆེན་ཐོགས་པ་མེད་པ་སྟེ། །འགྲོ་ལ་སྨན་ཅིང་བདེ་བ་དང་། །ནད་ཀུན་སེལ་བྱེད་
སྡིག་ཀུན་སྦྱོང་། །རྨི་ལམ་མཚན་མ་ངན་ཀུན་སེལ། །དུས་མིན་འཆི་དང་ངན་སེམས་བཟློག །རྩོད་
འཁྲུག་བདུད་དང་གདོན་བགེགས་ཞི། །འཇིག་རྟེན་སྨོན་པ་ཀུན་འགྲུབ་ཅིང་། །བདུད་དང་བར་ཆད་
མཚོན་ཆའི་ནད། །བཙོན་རར་བཅུག་དང་མཚོན་ཆས་བརྩལ། །ཆུ་དང་མེ་དང་རླུང་ས་གཡོས། །
དུག་དང་བྱད་སྟེམ་རོ་ལངས་དང༌།།ཆོམ་རྐུན་མི་མ་ཡིན་རྣམས་གདོན། །རིག་སྔགས་འདི་ཡིས་
བསྲུང་བ་དང་། །ལེན་འབྲི་ཁ་ཏོན་བཤད་སོགས་རྣམས། །བརྩོན་ལ་ལྷར་བཅས་གནོད་པ་མེད། །

སྔོན་གྱི་ལས་དྲག་ཡོད་པ་ཡང་། །བྱང་ཞིང་སྲབ་སྟེ་མེད་པར་འགྱུར། །ཞེས་གཟུངས་རྒྱུན་དུ་འདོན་
པར་བྱས་པས། ལུས་དང་སེམས་ལ་བདེ་བ་ཐོབ་པ་དང་རླུང་མཁྲིས་ལ་སོགས་པའི་ནད་དང་། སྡིག་
སྒྲིབ་དང་རྨི་ལམ་མཚན་ལྟས་ངན་པ་དང་། དུས་མ་ཡིན་པའི་འཆི་བ་དང་། ཕ་རོལ་གྱི་བསམ་ངན་
དང་། རྩོད་འཁྲུག་དང་། གདོན་བགེགས་འབྱུང་པོའི་གནོད་པ་སོགས་མདོར་ན་འཇིགས་པ་ཆེན་
པོ་བརྒྱད་དང་བཅུ་དྲུག་ལ་སོགས་པ་ཐམས་ཅད་ཞི་ཞིང་། གནས་སྐབས་དང་མཐར་ཐུག་གི་ལེགས་
པའི་ཡོན་ཏན་ཐམས་ཅད་མྱུར་དུ་འགྲུབ་པར་གསུངས་པ་དང་། ཡང་། གང་གིས་སངས་རྒྱས་ཕྱག་
འཚལ་མཆོད། །སྐྱབས་སུ་འགྲོ་ཞིང་སྡིག་པ་བཤགས། །མངོན་པར་དགའ་ཞིང་གསང་སྔགས་འདི། །
ཉི་ཤུ་རྩ་གཅིག་བརྗོད་པ་ལ། །ཕྱོགས་བཅུའི་སངས་རྒྱས་མ་ལུས་པ། །མཚུངས་པར་ཡི་རངས་
ལེགས་སོ་སྦྱིན། །རྩ་བ་བཞི་དང་མཚམས་མེད་ལྔ། །མ་ལུས་སྡིག་ཀུན་བྱང་བར་འགྱུར། ཞེས་
བསམ་པ་ཐག་པ་ནས་སངས་རྒྱས་རྣམས་ལ་ཕྱག་འཚལ་ཞིང་མཆོད་པ་ཅི་ནུས་སུ་ཕུལ་ཏེ། སྐྱབས་
སུ་འགྲོ་ཞིང་སྡིག་པ་བཤགས་པ་ལ་མངོན་པར་དགའ་བས་གཟུངས་སྔགས་ཉེར་གཅིག་ཙམ་བཟླས་
པས་ཀྱང་ཕྱོགས་བཅུའི་སངས་རྒྱས་ཐམས་ཅད་ཀྱིས་བྱིན་གྱིས་རློབ་ཅིང་རྩ་བ་བཞི་དང་མཚམས་
མེད་པ་ལྔ་ལ་སོགས་པའི་སྡིག་པ་ཐམས་ཅད་བྱང་བར་གསུངས་པ་དང་། ཞལ་བཅུ་གཅིག་པའི་གཟུངས་
ལས། བཅོམ་ལྡན་འདས་སྙིང་པོ་གདོང་བཅུ་གཅིག་པ་ཞེས་བྱ་བ་འདི་ནི། སངས་རྒྱས་བྱེ་བ་ཕྲག་
བཅུ་གཅིག་གིས་གསུངས་པ་ལགས་ཏེ། དེ་སེམས་ཅན་ཐམས་ཅད་ལ་སྨན་པ་དང་ནད་ཐམས་ཅད་
རབ་ཏུ་ཞི་བར་བགྱིད་པ་དང་། སྡིག་པ་དང་བཀྲ་མི་ཤིས་པ་དང་རྨི་ལམ་ངན་པ་ཐམས་ཅད་བཟློག་
པར་བགྱིད་པ་དང་། དུས་མ་ཡིན་པར་འཆི་བ་ཐམས་ཅད་བཟློག་པར་བགྱིད་པ་དང་། མ་ཞུགས་
པ་རྣམས་དད་པ་དང་། བགེགས་དང་ལོག་འདྲེན་ཐམས་ཅད་ཞི་བར་བགྱི་བའི་སླད་དུ་བཤད་པར་
བགྱིའོ། །བཅོམ་ལྡན་འདས་སྙིང་པོ་འདིས་བསྲུང་ཞིང་ཞི་བར་བགྱིས་པ་ལ་འགལ་བར་བགྱིས་པ་
དེ་ནི་ལྷ་དང་བཅས་པའི་འཇིག་རྟེན་ན་གནས་མ་མཆིས་ཏེ། སྔོན་གྱི་ལས་ཀྱི་རྣམ་པར་སྨིན་པ་ནི་མ་
གཏོགས་སོ། །ཞེས་དང་། ནངས་པར་སྔར་ལངས་ཏེ་གཟུངས་སྔགས་བརྒྱ་རྩ་བརྒྱད་བཏོན་ན་ཚེ་

འདི་ལ་ཡོན་ཏན་བཅུ་ཡོངས་སུ་འཛིན་པར་འགྱུར་ཏེ། བཅུ་གང་ཞེ་ན། བྲོ་ནད་མ་མཆིས་པར་
འགྱུར་བ་དང་། སངས་རྒྱས་ཐམས་ཅད་ཀྱིས་ཡོངས་སུ་བཟུང་བ་དང་། ནོར་དང་འབྲུ་རྣམས་འབད་
མེད་དུ་རྙེད་པ་དང་། དགྲ་ཐམས་ཅད་ཐུལ་བ་དང་། རྒྱལ་པོ་རྣམས་བྱམས་པ་དང་། དུག་དང་།
དབྱིག་དུག་དང་། རིམས་ཀྱིས་མི་ཚུགས་པ་དང་། མེ་དང་། ཆུ་དང་། དུས་མ་ཡིན་པའི་འཆི་བས་
དུས་བྱེད་པར་མི་འགྱུར་བ་ལགས་སོ། །གཞན་ཡང་ཡོན་ཏན་བཞི་ཡོངས་སུ་འཛིན་པར་འགྱུར་ཏེ།
འཆི་བའི་དུས་ན་དེ་བཞིན་གཤེགས་པ་མཐོང་བར་འགྱུར་བ་དང་། ངན་སོང་རྣམས་སུ་མི་སྐྱེ་བ་
དང་། །ཡ་ང་བ་མ་སྤངས་པར་འཆི་བའི་དུས་བྱེད་པར་མི་འགྱུར་བ་དང་། འདི་ནས་ཤི་འཕོས་ནས་
འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་ལགས་སོ། །ཞེས་སོགས་དང་།
ཡང་། ལན་གཅིག་བརྗོད་པས་ཀྱང་རྩ་བའི་ལྟུང་བ་བཞི་པོ་དག་ཀྱང་བྱང་བར་འགྱུར། མཚམས་
མ་མཆིས་པ་ལྔ་པོ་དག་ཀྱང་མ་ལུས་པར་བྱང་བར་འགྱུར་ན། ཇི་སྐད་བཤད་པ་བཞིན་དུ་ནན་ཏན་
བགྱིད་པ་ལྟ་སྨོས་ཀྱང་ཅི་འཚལ། དེ་དག་ནི་སངས་རྒྱས་བྱེ་བ་ཁྲག་ཁྲིག་འབུམ་ཕྲག་དུ་མ་ལ་དགེ་
བའི་རྩ་བ་བསྐྱེད་པར་འགྱུར་བ་ལགས་ན།བཟླས་བརྗོད་བགྱིད་པ་དང་སྒྲུབ་པ་ལྟ་སྨོས་ཀྱང་ཅི་
འཚལ་ཏེ། བསམ་པ་ཐམས་ཅད་ཡིད་བཞིན་དུ་རྫོགས་པར་བགྱིའོ། །ཞེས་སོགས་གསུངས་པ་དང་།
རིག་སྔགས་སྙིང་པོ་ལས། གང་ལ་ལ་ཞིག་གིས་ཟླ་བ་ཕྱེད་ཀྱི་ཚེས་བཅུ་བཞི་བཅོ་ལྔ་ལ་སྨྱུང་བར་
བགྱིས་ཏེ། སྡོམ་པ་ཡང་དག་པར་བླངས་ནས་ཆོས་བཞིན་དུ་ཡང་དག་པར་བགྱིས་ཏེ། སེམས་རྩེ་
གཅིག་ཏུ་སྤྱན་རས་གཟིགས་བདག་རྗེས་སུ་དྲན་པར་བགྱིས་ནས་རིག་སྔགས་འདི་བཟླས་བརྗོད་
བགྱིས་ན་བསྐལ་པ་བཞི་ཁྲིའི་འཁོར་བ་བསྙིལ་བར་འགྱུར་ལགས་སོ། །ཞེས་སོགས་དང་། རྒྱུད་
པདྨ་དྲྭ་བ་ལས། རྩ་བའི་སྙིང་པོ་སྟོང་བརྗོད་པས། །དངོས་གྲུབ་ཅི་དང་ཅི་འདོད་འགྲུབ། །ཅེས་དང་།
མགོན་པོ་སྤྱན་རས་གཟིགས་དབང་གི། །སྔགས་གང་བརྗོད་པ་ཙམ་ལ་ཡང་། །གཤིས་ངན་ཤི་བ་
བཅོ་ལྔ་མེད། །སྐྱེ་བཟང་བཅོ་ལྔ་ཐོབ་པར་འགྱུར། །མུ་གེ་རྒྱལ་པོའི་ཆད་པ་དང་། །དུག་དང་མཚོན་
དང་གཡུལ་འགྱེད་དང་། །སྟག་སོགས་སྦྲུལ་སོགས་གཅན་གཟན་གདུག །དུག་ཅན་ཟས་དང་མེ་

ཆུས་འཆི། །སྲོག་ཆགས་མདུན་དུ་ཉལ་ཉེས་དང་། །གཡེང་བྱེད་དང་ནི་ལྷ་འདྲེས་གཙེས། །གསོ་མི་
རུང་དང་བདག་ལྕེབ་རྣམས། །དེ་ལ་ནམ་ཡང་མི་འཇིགས་སོ། །ཞེས་མུ་གེ་དང་། རྒྱལ་པོའི་ཆད་
པ་དང་། དུག་དང། མཚོན་ཆ་དང་། དགྲ་བོའི་གཡུལ་དུ་དང་། སྟག་གཟིག་སོགས་གཅན་གཟན་
གྱི་གནོད་པ་དང་། དུག་སྦྲུལ་དང་། ཟས་དུག་ཅན་དང་མེ་དང་། ཆུ་དང་། སྲོག་ཆགས་གདུག་པ་
ཅན་གྱི་མདུན་དུ་ཉལ་ཉེས་དང་། འབྱུང་པོའི་གདོན་སོགས་གཡེང་བྱེད་དང་། ལྷ་འདྲེ་གདུག་པ་
ཅན་གྱིས་གནད་ལ་གཟིར་བ་དང་། གསོ་མི་རུང་བའི་རིམས་ནད་དྲག་པོ་དང་། བདག་ཉིད་གཡང་
ཁ་སོགས་ལས་ལྕེབ་པ་སྟེ། གཤིས་ངན་གྱི་འཆི་བ་རྣམ་པ་བཅོ་ལྔ་ལས་ཐར་བར་འགྱུར་བ་དང་། ཡང་།
རྒྱལ་པོ་ཆོས་ལྡན་ཡུལ་སྐྱེ་ཞིང་། །འཕགས་པ་བཞུགས་དང་དུས་བཟང་ཡུལ། །བཤེས་གཉེན་
བཟང་དང་དབང་པོ་ཚང་། །དགེ་ལ་དགའ་ཞིང་ཚུལ་ཁྲིམས་ལྡན། །བྲན་ཁོལ་བཟང་དང་ནོར་མང་
རྟག །གཞན་གྱིས་བཀུར་ཞིང་དགོས་འདོད་སྦྱོར། །སེམས་བདེར་འཇིག་རྟེན་སྐྱོང་བས་སྲུང་། །
སངས་རྒྱས་ཞལ་མཐོང་དོན་ཟབ་རྟོགས། །ཞེས་ཆོས་ལྡན་གྱི་རྒྱལ་པོའི་ཞིང་དང་། །འཕགས་པའི་
གང་ཟག་བཞུགས་པའི་གནས་དང་། དམ་པའི་ཆོས་དར་བའི་དུས་བཟང་གི་ཡུལ་རྣམས་སུ་སྐྱེ་བ་
དང༌། ཆོས་སྟོན་པའི་དགེ་བའི་བཤེས་གཉེན་བཟང་པོར་འཕྲད་པ་དང་། དབང་པོ་ཐམས་ཅད་ཚང་
བ་དང་། དགེ་བའི་ཆོས་སྒྲུབ་པ་ལ་དགའ་བ་དང་། རྟག་ཏུ་ཚུལ་ཁྲིམས་གཙང་བ་དང་། འཁོར་
སློབ་བྲན་ཁོལ་སོགས་བཟང་པོ་རྙེད་པ་དང་། རྒྱུ་ནོར་ལོངས་སྤྱོད་མང་ལ་བར་ཆད་མེད་པ་དང་།
གཞན་གྱིས་བཀུར་སྟི་རིམ་གྲོ་རྒྱ་ཆེར་ཐོབ་པ་དང་། དགོས་འདོད་གྱི་བསམ་པ་ཐམས་ཅད་འགྲུབ་
པ་དང་། ལུས་སེམས་བདེ་བ་ལ་གནས་པ་དང་།རྣམ་པ་ཀུན་ཏུ་དཀར་ཕྱོགས་ཀྱི་དཔལ་མགོན་
ཐམས་ཅད་ཀྱིས་སྲུང་བ་དང་། སངས་རྒྱས་ཀྱི་ཞལ་མཇལ་བ་དང་། ཆོས་ཉིད་ཀྱི་དོན་ཟབ་མོ་མངོན་
སུམ་དུ་མཐོང་བར་འགྱུར་བ་སྟེ། དེ་ལྟར་ན་སྐྱེ་བ་ནས་ཚེ་རབས་ཐམས་ཅད་དུ་སྐྱེ་བཟང་གི་ཡོན་
ཏན་རྣམ་པ་བཅོ་ལྔ་ཐོབ་པར་འགྱུར་བ་དང་། །
ཡང་། གཞན་ཡང་དམན་ལ་བྱམས་སེམས་བསྐྱེད། །སྙིང་རྗེའི་མཆི་མ་འཁྲུགས་པ་དང་། །

ཡོན་ཏན་དྲན་ནས་སྤྲོ་བ་དང་། །དཀོན་མཆོག་གསུམ་ལ་དད་པ་དང་། །ཕུལ་དུ་བྱུང་བའི་བློ་གྲོས་
འཕེལ། །ཚུལ་བཞིན་མ་ཡིན་ཡིད་བྲལ་དང་། །བཀའ་ལུང་སྡེ་སྣོད་དད་པ་རྣམས། །ཡང་ནས་ཡང་
དུ་སྐྱེ་བར་འགྱུར། །ཞེས། ཚེ་རབས་ཐམས་ཅད་དུ་སེམས་ཅན་ལ་བྱམས་པ་དང་སྙིང་རྗེ་ཆེ་བ། བྱིང་
ཆུབ་མཆོག་ཏུ་སེམས་བསྐྱེད་པ་དང་ལྡན་པ་སྐྱེས་བུ་དམ་པའི་ཡོན་ཏན་ལ་སྤྲོ་བ། མཆོག་གསུམ་ལ་
དད་པ། བློ་གྲོས་གསལ་བ། ཉོན་མོངས་པ་དང་བྲལ་བ། སངས་རྒྱས་ཀྱི་བཀོའ་སོགས་དམ་པའི་
ཆོས་དང་ཐུན་མོང་རིག་པའི་གནས་ལ་མཁས་པ་སོགས་ཀྱི་ཡོན་ཏན་དུ་མ་འབྱུང་བར་གསུངས་པ་
དང་། པདྨ་ཅོད་པན་གྱི་རྒྱུད་ལས། སྔགས་འདི་འདོན་པར་བགྱིད་པའི་རིགས་ཀྱི་བུའམ། རིགས་
ཀྱི་བུ་མོས་ལན་གཅིག་བརྗོད་དམ་དྲན་ཞིང་ཡིད་ལ་བྱས་སམ་ལུས་ལ་བཅངས་ན་མཚམས་མེད་པ་
ལྔ་དང་། དེ་དང་ཉེ་བའི་སྡིག་པའི་ལས་བྱང་ཞིང་སེམས་ཅན་དམྱལ་བ་དང་། ཡི་དྭགས་དང་། དུད་
འགྲོའི་སྐྱེ་གནས་སུ་མི་སྐྱེ་ཞིང་། མི་ཁོམ་པ་བརྒྱད་དུ་སྡུག་བསྔལ་དང་བཅས་པར་མི་འགྱུར་རོ། །
གཅན་གཟན་དང་། སྲིན་པོ་དང་། མི་མ་ཡིན་པ་དང་། ནད་དང་འཇིགས་པ་ཐམས་ཅད་ལས་གྲོལ་
བར་འགྱུར་རོ། །ཞེས་སོགས་རྒྱ་ཆེར་གསུངས་པ་དང་། གཞན་ཡང་འཕགས་པ་སྤྱན་རས་གཟིགས་
ཉིད་ཀྱིས་དམ་བཅས་པའི་གནད་ཀྱི་འབྲེལ་བ་བཞག་ན་མི་བསླུ་བའི་ཚུལ་ནི། ཕྱག་སྟོང་སྤྱན་སྟོང་
ཐུགས་རྗེ་ཐོགས་པ་མི་མངའ་བའི་གཟུངས་ལས། བཅོམ་ལྡན་འདས་སེམས་ཅན་གང་ལ་ལ་ཞིག་
ཐུགས་རྗེ་ཆེན་པོའི་རིག་སྔགས་འདི་འདོན་ཅིང་ཡོངས་སུ་འཛིན་པ་དག་གལ་ཏེ་ངན་སོང་གསུམ་
པོ་དག་ཏུ་ལྟུང་བར་གྱུར་ན་བདག་ནམ་ཡང་མངོན་པར་རྫོགས་པར་འཚང་རྒྱ་བར་མི་བགྱིའོ། །
གལ་ཏེ་ཏིང་ངེ་འཛིན་དང་སྤོབས་པ་ཚད་མ་མཆིས་པ་དེ་སྙེད་ཐོབ་པར་མ་གྱུར་ན་བདག་ནམ་ཡང་
མངོན་པར་རྫོགས་པར་འཚང་རྒྱ་བར་མི་བགྱིའོ། །
གལ་ཏེ་ཚེ་འདི་ཉིད་ལ་སྨོན་པ་ཐམས་ཅད་ཇི་ལྟར་སྨོན་པ་བཞིན་དུ་གྲུབ་པར་མ་གྱུར་ན་
སྙིང་རྗེ་ཆེན་པོའི་སེམས་ཀྱི་གཟུངས་ཞེས་མི་བགྱི་ལགས་ཏེ། མི་དགེ་བ་རྣམས་དང་སེམས་རྩེ་གཅིག་
ཏུ་མ་བགྱིས་པ་ནི་མ་གཏོགས་ལགས་སོ། བུད་མེད་གང་ལ་ལ་ཞིག་བུད་མེད་ཀྱི་ལུས་ཀྱིས་ཡོངས་

སུ་སྐྱོ་ནས་སྐྱེས་པའི་ལུས་ཐོབ་པར་འཚལ་བ་གང་ལགས་པ་དེས་ཐུགས་རྗེ་ཆེན་པོའི་སེམས་ཀྱི་
གཟུངས་ཀྱི་ཚིག་འདི་འདོན་ཅིང་ཡོངས་སུ་བཟུང་བས། གལ་ཏེ་བུད་མེད་ཀྱི་དངོས་པོ་ལས་ཡོངས་
སུ་གྱུར་ཏེ་སྐྱེས་པའི་ལུས་ཐོབ་པར་མ་གྱུར་ན་བདག་ནམ་ཡང་མངོན་པར་རྫོགས་པར་མཚང་རྒྱ་
བར་མི་བགྱིའོ། །ཐེ་ཚོམ་གྱི་བསམ་པ་ཅུང་ཟད་ཅིག་སྐྱེས་པར་གྱུར་ན་གདོན་མི་འཚལ་བར་གང་
སྨོན་པའི་འབྲས་བུས་དེ་འགྲུབ་པར་མི་འགྱུར་བ་ལགས་སོ། ། ་
སེམས་ཅན་གང་ལ་ལ་ཞིག་དགེ་འདུན་གྱི་ཞལ་ཟས་དང་དཀོར་འཕྲོག་ཅིང་ཆུད་གསོན་པ་
གང་ལགས་པ་དེ་དག་ནི་སངས་རྒྱས་སྟོང་འཇིག་རྟེན་དུ་བྱུང་བ་དག་ལ་འགྱོད་པས་མཐོལ་ཞིང་
བཤགས་ནའང་བྱང་ཞིང་དག་པར་མི་འགྱུར་མོད་ཀྱི། འོན་ཀྱང་ཐུགས་རྗེ་ཆེན་པོའི་རིག་སྔགས་
འདི་བཏོན་པ་ཙམ་གྱིས་དེ་དག་ཡོངས་སུ་འབྱང་བར་འགྱུར་ལགས་ཏེ། དཀོན་མཆོག་གསུམ་གྱི་
ཞལ་ཟས་དང་། དཀོན་མཆོག་གསུམ་གྱི་དཀོར་འཕྲོག་ཅིང་ཆུད་གསོན་པ་དེ་དག་ནི། ཕྱོགས་
བཅུའི་སྟོན་པ་སངས་རྒྱས་རྣམས་མངོན་དུ་གྱུར་པའི་སྤྱན་སྔར་བཤགས་ན་གདོད་ཡོངས་སུ་འབྱང་
བར་འགྱུར་ལགས་ལ། ཐུགས་རྗེ་ཆེན་པོའི་གཟུངས་འདི་འདོན་པའི་ཚེ་ཕྱོགས་བཅུའི་སྟོན་པ་སངས་
རྒྱས་རྣམས་དེར་གཤེགས་ནས་དབང་མཛད་པར་འགྱུར་བས་ཁ་ན་མ་ཐོ་བའི་སྒྲིབ་པ་དེ་དག་
ཐམས་ཅད་ཡོངས་སུ་འབྱང་བར་འགྱུར། མི་དགེ་བ་བཅུ་དང་། མཚམས་མ་མཆིས་པ་ལྔ་དང་། གང་
ཟག་ལ་སྐུར་བ་བཏབ་པ་དང་། གསོ་སྦྱོང་བཤིག་པ་དང་ཚུལ་ཁྲིམས་བཤིག་པ་དང་། མཆོད་རྟེན་
བཤིག་པ་དང་། གཙུག་ལག་ཁང་བཤིག་པ་ཐམས་ཅད་དང་། དགེ་འདུན་གྱི་དཀོར་བརྐུས་པ་དང་།
ཡོངས་སུ་དག་པའི་ཚངས་པར་སྤྱོད་པ་སུན་ཕྱུང་བར་བགྱིས་པ་འདི་ལྟ་བུ་ལ་སོགས་པའི་སྡིག་པའི་
ལས་ལྕི་བ་ཐམས་ཅད་ཡོངས་སུ་འབྱང་བར་འགྱུར་ལགས་སོ། །རིག་སྔགས་འདི་ལ་ཐེ་ཚོམ་འཚལ་
བའི་དངོས་པོ་གཅིག་ནི་མ་གཏོགས་ཏེ། ཐེ་ཚོམ་འཚལ་བར་གྱུར་ན། ཐ་ན་ཁ་ན་མ་ཐོ་བའི་ལས་
ཆུང་ངུ་ཙམ་ཡང་ཡོངས་སུ་འབྱང་བར་མི་འགྱུར་ན་ཁ་ན་མ་ཐོ་བ་ལྕི་བ་ལྟ་སྨོས་ཀྱང་ཅི་འཚལ་ལགས།
ཁ་ན་མ་ཐོ་བ་ལྕི་བ་དག་ཡོངས་སུ་འབྱང་བར་མི་འགྱུར་མོད་ཀྱི། འོན་ཀྱང་བྱང་ཆུབ་ཀྱི་རིང་བའི་

རྒྱུ་ནི་བགྱིད་པར་འགྱུར་ལགས་སོ། །ཞེས་དང་། གཞན་ལས་ཀྱང་འདི་སྐད་དུ། འཁོར་བའི་བཙོན་
རར་ཉམ་ང་བར་གནས་པའི་སེམས་ཅན་འདི་རྣམས་བདག་གིས་དྲངས་ནས་བླ་ན་མེད་པའི་བྱང་
ཆུབ་ལ་བཀོད་པར་བགྱིའོ། །འཁོར་བ་དོང་སྤྲུག་གི་ཕྲིན་ལས་སྒྲུབ་པར་བགྱིའོ། །བདག་གིས་
གདོང་བཅུ་གཅིག་གི་རྟག་ཏུ་བལྟ་ཞིང་ལག་པ་སྟོང་གིས་བྱུག་པར་བགྱིའོ། །རིགས་ཀྱི་བུའམ། རིགས་
ཀྱི་བུ་མོ་གང་དག་ཚེས་བརྒྱད་དམ་བཅོ་ལྔའི་དུས་ལ་བབས་པའི་ཚེ། སྨྱུང་བར་གནས་པའམ། བསྙེན་
གནས་ལ་གནས་པ་དག་གིས་ཀྱང་རུང་སྟེ། བདག་གི་མིང་ནས་བརྒྱ་རྩ་བརྒྱད་ཀྱི་བར་དུ་བརྗོད་
ཅིང་ཕྱག་འཚལ་བར་བྱེད། ཡིད་ལ་སེམས་པར་བྱེད་ན། སེམས་ཅན་དེས་མཚམས་མེད་པ་ལྔ་ཡི་
ལས་བྱས་ཀྱང་། དེ་ངེས་པར་དྲངས་ནས་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་བགྱིའོ། །
ཡིད་ལ་སེམས་པར་བྱེད་ན། སེམས་ཅན་དེས་མཚམས་མེད་པ་ལྔ་ཡི་ལས་བྱས་ཀྱང་ངེས་པར་དྲངས་
ནས་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་བགྱི་སྟེ། ངན་སོང་དང་ངན་འགྲོར་འགྲོ་བའི་
གནས་མ་མཆིས་སོ། །གལ་ཏེ་སེམས་ཅན་དེ་ངན་འགྲོར་སོང་ན། བདག་བླ་ན་མེད་པའི་བྱང་ཆུབ་
ཏུ་འཚང་རྒྱ་བར་མི་འགྱུར་རོ། །ཞེས་དམ་བཅའ་བར་མཛད་པ་དང་། །ཡང་ཞལ་བཅུ་གཅིག་པའི་
གཟུངས་ལས། གང་ལ་ལ་ཞིག་གིས་སངས་རྒྱས་བྱེ་བ་ཕྲག་ཁྲིག་བརྒྱ་སྟོང་དུ་མའི་མཚན་ནས་བརྗོད་
ཅིང་ཡིད་ལ་བསམ་པ་དང་། གཞན་ཡང་འགའ་ཞིག་གིས་སྐད་ཅིག་གཅིག་ཙམ་དུ་བསམ་པ་ཐག་
པ་ནས་བདག་གི་མིང་ནས་བརྗོད་ཅིང་རྗེས་སུ་དྲན་པར་གྱུར་ན་དེ་གཉིས་ཀྱི་ཡོན་ཏན་མཉམ་ཞིང་
མཚུངས་ལགས་སོ། །བདག་གི་མིང་ནས་བརྗོད་པ་དེ་དག་ཐམས་ཅད་ཀྱང་ཕྱིར་མི་ལྡོག་པའི་ས་
འཐོབ་པར་འགྱུར། བྲོ་ནད་ཐམས་ཅད་དང་བྲལ་བར་འགྱུར། སྒྲིབ་པ་ཐམས་ཅད་དང་འཇིགས་པ་
ཐམས་ཅད་ལས་ཐར་བར་འགྱུར། ལུས་དང་ངག་དང་ཡིད་ཀྱི་ནོངས་པ་ཞི་ཞིང་བྱང་བར་འགྱུར་ན་
བདག་གི་བསྟན་པའི་རིག་སྔགས་འདི་ལེན་པ་དང་། འཛིན་པ་དང༌། ཀློག་པ་དང་། འདོན་པ་དང་།
ཇི་སྐད་བསྟན་པ་བཞིན་དུ་སྒྲུབ་པ་ལྟ་སྨོས་ཀྱང་ཅི་འཚལ་ལགས་ཏེ། གང་ཟག་དེ་དག་ནི་བླ་ན་མ་
མཆིས་པའི་བྱང་ཆུབ་ལག་མཐིལ་དུ་མཆིས་པ་བཞིན་དུ་ཁོང་དུ་ཆུད་ཅིང་ལེགས་པར་འགྱུར་བར་

རིགས་པར་བགྱི་ལགས་སོ། །ཞེས་གསུངས་ཤིང་།
་ཁྱད་པར་སྙིགས་མ་ལྔ་བདོའི་འགྲོ་བ་སྤྱི་དང་བོད་གངས་ཅན་ལྗོངས་ཀྱི་གདུལ་བྱ་ལ་ལྷག་
པར་བྱིན་རླབས་མྱུར་བར་ཡོངས་སུ་གྲགས་པ་ལྟར། སྔོན་ཐུགས་བསྐྱེད་པའི་ཚེ་ནའང་། ཁྱད་པར་
དུ་སྙིགས་མའི་དུས་ལྔ་བརྒྱ་ཐ་མ་པའི་སེམས་ཅན་ཉོན་མོངས་པ་རགས་ཤིང་མི་དགེ་བ་བཅུ་ལ་
སྤྱོད་པ་དང་། མཚམས་མེད་པ་ལྔ་དང་། འཕགས་པ་ལ་སྐུར་བ་འདེབས་པ་དང་། ཆོས་ལ་སྐུར་བ་
འདེབས་པ་དང་། མཆོད་རྟེན་དང་གཙུག་ལག་ཁང་བཤིག་པ་དང་། ཚུལ་ཁྲིམས་འཆལ་ཞིང་ཉམས་
པ་དང་། དཀོན་མཆོག་གསུམ་གྱི་ནོར་བརྐུས་པ་དང་། ཚངས་པར་སྤྱོད་པའི་དགེ་འདུན་ལ་གནོད་
པར་བྱེད་པ་དང་། ཉ་པ་དང་། ཕག་པ་དང་། ཤན་པ་ལ་སོགས་པའི་སྡིག་པ་ཆེན་པོ་ལ་སྤྱོད་པ་དེ་
དག་བདག་གི་མིང་བརྗོད་པ་དང་གཟུངས་སྔགས་འདྲེན་པ་དེ་དག་གི་འདྲེན་པ་མཆོག་ཏུ་གྱུར་ཅིག་
སྐྱབས་དང་སྐྱོབ་པ་དམ་པར་གྱུར་ཅིག གླིང་དང་དཔུང་གཉེན་དམ་པར་གྱུར་ཅིག ཅེས་སོགས་མ་
འོངས་སྙིགས་མའི་དུས་ཀྱི་གདུལ་བྱ་འདུལ་བར་དམ་བཅས་ཤིང་སྨོན་ལམ་ཡང་ཡང་བཏབ་པ་ལ་
བརྟེན་ནས་འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་འདི་ཉིད་ཡི་དམ་གྱི་ལྷག་
པའི་ལྷ་ཉིད་དུ་བསྟེན་ཅིང་སྒྲུབ་པའི་གང་ཟག་མཆོག་དམན་བར་མ་ཐམས་ཅད་གནས་སྐབས་ངན་
སོང་གི་སྡུག་བསྔལ་ལས་ཐར་ཏེ་མཐོ་རིས་ཀྱི་བདེ་བ་ལ་ལོངས་སྤྱོད་ཆོག་པ་དང་། མཐར་ཐུག་བླ་ན་
མེད་པ་ཡང་དག་པ་རྫོགས་པའི་སངས་རྒྱས་ཀྱི་གོ་འཕང་དམ་པ་ལ་ཕྱིར་མི་ལྡོག་པར་ངེས་སོ།། །།
གཉིས་པ་ཐེག་པ་ཐུན་མོང་པའི་བསྙེན་གནས་སྤྱི་ཡི་ཕན་ཡོན་བསྟན་པ་ནི། གནས་འཇོག་
གི་ཞུས་པའི་མདོ་ལས། གསོལ་བ། བཅོམ་ལྡན་འདས་འདི་ན་གང་སྐྱེས་བུ་གཉིས་ཤིག་གནས་པ་
ལས་གཅིག་ནི་ཇི་སྲིད་འཚོ་བའི་བར་དུ་སྦྱིན་པ་བཏང་། གཅིག་ནི་ཡན་ལག་བརྒྱད་པའི་བསྙེན་གནས་
ལ་གནས་ན་དེ་གཉིས་བསོད་ནམས་གང་ཆེ་བར་འགྱུར་ཞེས་ཞུས་པས། བཀའ་སྩལ་པ། གནས་
འཇོག་འདི་ལ་འཕགས་པའི་ལམ་ཡན་ལག་བརྒྱད་པ་སྲུང་བ་དང་། སྦྱིན་པ་གཏོང་བ་གཉིས་མཉམ་
པ་མ་ཡིན་ནོ། །འདི་ལྟ་སྟེ་དཔེར་ན་འཛམ་བུའི་གླིང་ན་དགྲ་བཅོམ་པ། སེམས་ཤིན་ཏུ་རྣམ་པར་

གྲོལ་བར་གྱུར་པས་གང་བ་དེ་དག་ལ། གང་ལ་ལ་ཞིག་གིས་ཇི་སྲིད་འཚོ་བའི་བར་དུ། ཨང་དང་།
ཀཱ་ཤི་ལ་སོགས་པའི་ཡུལ་ཆེན་པོ་དྲུག་ཅུ་པོ་རྣམས་རྡོ་རྗེ་དང་། ནོར་བུ་བཻཌཱུརྱ་སོགས་རིན་པོ་ཆེ་ཡི་
རིགས་རྣམ་པ་ཐམས་ཅད་ཀྱིས་བཀང་ནས་བརྩོན་འགྲུས་ཀྱི་སྟོབས་བསྐྱེད་ཅིང་འབུལ་བ་དང༌།
གཞན་ཡང་ཆོས་གོས་དང་། ན་བའི་གསོས་སྨན་སོགས་ཡོ་བྱད་རྣམ་པ་སྣ་ཚོགས་ཀྱིས་བསྙེན་བཀུར་
བྱས་པ་བས། གང་ཟག་གང་ཞིག་བསྙེན་གནས་ལ་ལན་གཅིག་གནས་ན། སྔ་མ་དེས་ནི་བསྙེན་
གནས་ལ་གནས་པའི་བསོད་ནམས་ཀྱི་བརྒྱ་ཡི་ཆ་དང་། སྟོང་གི་ཆ་དང་། དཔེ་དང་རྒྱུར་ཡང་མི་
བཟོད་དེ་དེ་ལྟར་འབྲས་བུ་དང་། མཐུ་དང་། རྒྱ་ཆེ་བ་ཡིན་ནོ། །གནས་འཇོག་ཁྱོད་འཕགས་པའི་
ལམ་ཡན་ལག་བརྒྱད་དང་ལྡན་པའི་བསྙེན་གནས་ལ་གནས་པར་གྱིས་ཤིག་ཆོ་འཕྲུལ་གྱི་ཟླ་བའི་
དཀར་ཕྱོགས་ལ་ནན་ཏན་དུ་གྱིས་ཤིག །ལྷ་དང་མི་ཡི་སྤྱད་པ་ལ་ལོངས་སྤྱོད་པར་གྱིས་ཤིག །ཅེས་
གསུངས་པ་དེ་ལ་དགོངས་ནས་དབྱིག་གཉེན་གྱིས། གང་ཞིག་དད་པའི་སེམས་ཀྱིས་ལོ་བརྒྱར་སྦྱིན་
པ་བས། །གང་ཞིག་ཉིན་གཅིག་ཚུལ་ཁྲིམས་སྲུང་བའི་བསོད་ནམས་ཁྱད་པར་འཕགས། ཞེས་
གསུངས་ཤིང་། རྒྱ་མཚོ་ཆེན་པོ་དང་། གངྒ་ལ་སོགས་པའི་ཆུ་ཀླུང་ཆེན་པོ་ལྔ་ཡི་གྲངས་བུམ་པས་
བཟུང་བར་ནུས་ཀྱི་བསྙེན་གནས་ཀྱི་ཕན་ཡོན་ནི་ཚད་བཟུང་མི་ནུས་པ་དང་། བསྙེན་གནས་གཙང་
མ་ལན་གཅིག་གིས་རྒྱལ་ཆེན་རིགས་བཞིའི་ལྷ། ལན་གཉིས་ཀྱིས་སུམ་ཅུ་རྩ་གསུམ། ལན་གསུམ་
པས་འཐབ་བྲལ། ལན་བཞི་པས་དགའ་ལྡན། ལན་ལྔས་འཕྲུལ་དགའ། ལན་དྲུག་གིས་གཞན་
འཕྲུལ་དབང་བྱེད་ཀྱི་ལྷ་རྣམས་སུ་སྐྱེ་བར་མདོ་དེ་ལས་གསུངས་ཤིང་། ་།
གདགས་པའི་མདོ་ལས། བསྙེན་གནས་ལན་གཅིག་སྲུང་བས་བརྒྱ་བྱིན་དུ་སྐྱེ་བར་གསུངས་
པ་དང་། བྱང་ཆུབ་སེམས་དཔའི་སྡེ་སྣོད་སོགས་མདོ་སྡེ་མང་པོ་ལས་སྐྱེ་བ་ཀུན་ཏུ་ངན་འགྲོ་ལོག་
པར་མི་ལྟུང་བར་སངས་རྒྱས་འབྱུང་བ་དང་འཕྲད། ཚུལ་ཁྲིམས་རྣམ་པར་དག །དེའི་ཕྱིར་སྨོན་
ལམ་གང་བཏབ་འགྲུབ་པ་སོགས་རྒྱ་ཆེར་གསུངས་པས། ད་ལྟ་སྐྱབས་འགྲོ་མཆོད་འབུལ་བསླབ་
གཞི་བླངས་པ་སོགས་དཀོན་མཆོག་ལ་འབྲེལ་བ་བཞག་པས་མ་འོངས་པར་རྒྱལ་བ་བྱམས་པའི་

འཁོར་འདུས་པ་དང་པོར་སྐྱེ་བའང་བྱམས་པ་ལུང་བསྟན་པའི་མདོ་ལས་འབྱུང་བ་ནི། གདུགས་
དང་རྒྱལ་མཚན་བ་དན་དང་། །དྲི་དང་ཕྲེང་བ་བྱུག་པ་ཡིས། །ཤཱཀྱ་ཐུབ་པ་མཆོད་བྱས་པས། །ང་ཡི་
བསྟན་ལ་ལྷགས་པ་ཡིན། །གུར་གུམ་ཆུ་ཡིས་གཏོར་བ་དང་། །ཙན་དན་གྱིས་ནི་བྱུག་པ་ཡིས། །
ཤཱཀྱ་ཐུབ་པ་མཆོད་པ་ནི། །ཕུལ་བས་ང་ཡི་བསྟན་ལ་ལྷགས། །རྟག་ཏུ་སངས་རྒྱས་ཆོས་དང་ནི། །
དགེ་འདུན་ལ་ཡང་སྐྱབས་སོང་ཞིང་། །དགེ་བའི་ལས་ཀྱང་བྱས་པ་ནི། །ང་ཡི་བསྟན་ལ་ལྷགས་པ་
ཡིན། །ཤཱཀྱ་སེང་གེའི་བསྟན་པ་ལ། །བསླབ་གཞི་ཡང་དག་བླངས་ནས་སུ། །ཇི་ལྟར་གསུང་བཞིན་
སྒྲུབ་པ་ནི། །ང་ཡི་བསྟན་ལ་ལྷགས་པ་ཡིན། །དགེ་འདུན་ལ་ཡང་ཆོས་གོས་དང་། །ཞལ་ཟས་དང་
ནི་བཏུང་བ་དང་། །སྙན་གསོས་སྣ་ཚོགས་སྦྱིན་པ་རྣམས། །ཕུལ་བས་ང་ཡི་བསྟན་ལ་ལྷགས། །ཟླ་
ཕྱེད་ཀྱི་ནི་བཅུ་བཞི་དང་། །བཅོ་ལྔ་དེ་བཞིན་ཚེས་བརྒྱད་དང་། །ཆོ་འཕྲུལ་གྱི་ནི་ཟླ་ཕྱེད་ལ། །ཡན་
ལག་བརྒྱད་ལ་ལེགས་གནས་པའི། །བསྙེན་གནས་གསོ་སྦྱོང་བྱས་པས་ནི། །ང་ཡི་བསྟན་ལ་ལྷགས་
སོ་གསུངས། །ཞེས་སོགས་གསུངས་པ་དང་། ལྷས་ཞུས་པའི་མདོ་ལས། བཅུ་བཞི་དང་ནི་བཅོ་ལྔ་
དང་། །ཚེས་བརྒྱད་དང་ནི་གནམ་སྟོང་ལ། །བསྙེན་གནས་ཡན་ལག་བརྒྱད་པ་བསྲུང་། །ང་ཉིད་ཅི་
འདྲ་དེ་འདྲར་འགྱུར། །ཞེས་བསྙེན་གནས་སྲུང་བས་ལྷ་དབང་བརྒྱ་བྱིན་དང་། དགྲ་བཅོམ་པ་དང་།
སངས་རྒྱས་ཀྱི་གོ་འཕང་ཡང་ཐོབ་པར་གསུངས་པ་དང་། ཀུན་ཏུ་རྒྱུ་སེན་རིང་གིས་ཞུས་པའི་མདོ་
ལས། སྲོག་གཅོད་སྤངས་པས་རྡོ་རྗེའི་སྐུ་ཐོབ། དེ་བཞིན་དུ་མ་བྱིན་ལེན་པ་སོགས་བདུན་པོས་
རིམ་བཞིན། ཕྱག་ཞབས་དྲ་བས་སྦྲེལ་ཞིང་གསེར་འཁོར་རྩིབས་སྟོང་དང་ལྡན། དབང་པོ་ཚང་ཞིང་
ལུས་ཡོངས་སུ་རྒྱས། ལྗགས་ཀྱིས་ཞལ་ཁེབས་ཤིང་གསུང་ཚངས་དབྱངས་དང་ལྡན། ཚེམས་དཀར་
མཉམ་བཞི་བཅུ་ཚང་ཞིང་ཟས་རོ་བྲོ་བའི་མཆོག་ཏུ་འགྱུར། ཚུལ་ཁྲིམས་ཀྱི་དྲི་ཞིམ་པོ་ལྡང་། མཚན་
བཟང་ཐམས་ཅད་ཚང་། ཆོས་བསྟན་པ་ཕུན་སུམ་ཚོགས་པ་ལ་ལོངས་སྤྱོད་པ་བཅས་དང་། མཆོད་
འོས་ལ་ཕྱག་བྱས་པས་དབུ་ཡི་གཙུག་ཏོར་བལྟར་མི་མངོན་པ་ཐོབ་པ་བཅས་གསུངས་པ་དང་།
ནས་སྐབས་ཀྱི་འབྲས་བུའང་། ཁང་བུ་བརྩེགས་པའི་མདོར། གང་ཟག་གང་ལ་ལ་ཞིག་

གིས་ཡན་ལག་བརྒྱད་པའི་ཚུལ་ཁྲིམས་ཉིན་ཞག་གཅིག་སྲུང་ན་མཚོན་གྱི་བསྐལ་པ་ལས་ཐར།
གང་ཟག་གང་གིས་དགེ་འདུན་ལ་ཨ་རུ་ར་རྡོག་པོ་གཅིག་ཙམ་ཕུལ་ན་ནད་ཀྱི་བསྐལ་པ་ལས་ཐར།
གང་ཟག་གང་གིས་ཟས་ནལ་ཟེ་གང་ཙམ་དགེ་འདུན་ལ་ཕུལ་ན་མུ་གེའི་བསྐལ་པ་ལས་ཐར་བར་
འགྱུར་བར་གསུངས་ཤིང་། གཞན་ཡང་ཕྱི་དྲོའི་ཁ་ཟས་སྤངས་པས་ཚེ་རབས་གར་སྐྱེས་སུ་ལོ་ལེགས།
བཟའ་བཏུང་དང་འདོད་དགུ་ཐམས་ཅད་འབད་མེད་འབྱུང་། གར་ཕྲེང་སྤངས་པས་གཟུགས་མཛེས།
དྲི་ཞིམ་པོ་སྤངས་པོས་ཚངས་པའི་ལུས་མཆོག་ཐོབ། ཁྲི་སྟན་ཆེ་མཐོ་སྤངས་པས་གཞན་གྱིས་བསྟོད་།
བཀུར་ཆེ། མལ་ཆ་དང་བཞོན་པ་སྤང་བ་སོགས་ཕན་ཡོན་གྱི་རྣམ་གྲངས་དུ་མ་འབྱུང་བར་གསུངས་
པ་དེ་རྣམས་ནི། ཐེག་པ་ཐུན་མོང་བའི་སོ་ཐར་གྱིས་བསྡུས་པས་བསྙེན་གནས་ཡན་ལག་བརྒྱད་པའི་
སྡོམ་པ་གཙང་བ་རེ་སྲུང་བ་ཁོ་ནའི་ཕན་ཡོན་དུ་ཤེས་པར་བྱའོ། ། ་
གསུམ་པ་བྱེ་བྲག་ཏུ་ཐེག་པ་ཆེན་པོའི་གསོ་སྦྱོང་ཙམ་གྱི་ཕན་ཡོན་བསྟན་པ་ནི། འདིར་ཐེག་
པ་ཆེན་པོའི་རྒྱུད་སྡེ་འོག་མའི་སྐབས་ནས་འབྱུང་བའི་ཡན་ལག་བརྒྱད་པའི་གསོ་སྦྱོང་གི་སྡོམ་པ་ནི།
འཁོར་བ་ལས་ངེས་པར་འབྱུང་བའི་བསམ་པའི་ཀུན་ནས་བསླངས་པའི་ཐེག་དམན་སོ་ཐར་གྱི་
སྡོམ་པ་གཞན་གནོད་གཞིར་བཅས་སྤང་བ་ཙམ་རྐྱང་པ་ཞིག་མ་ཡིན་པར། སྡོམ་པ་འབོགས་པའི་
ཆོ་ག་ལས། སེམས་ཅན་ཐམས་ཅད་ལ་ཕན་པར་བྱ་བའི་ཕྱིར་དང་། ཞེས་སོགས་ལུང་ཚིག་དུམ་བུ་
བདུན་གྱིས་བསྟན་པ་ལྟར། ཐོག་མར་ཐེག་པ་ཆེན་པོའི་སྐྱབས་འགྲོ་རྩོམ་བྱེད་དུ་བྱས་ཏེ། སེམས་
ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་འདོད་པའི་བྱང་ཆུབ་
སེམས་བསྐྱེད་ཁྱད་པར་ཅན་གྱི་ཀུན་ནས་བསླངས་ཏེ་བླངས་ཤིང་། སྡོམ་པའི་ངོ་བོ་ཡང་ཐེག་པ་ཆེན་
པོའི་སོ་ཐར་གྱི་སྡོམ་པ་སྟེ། ཉེས་སྤྱོད་སྡོམ་པའི་ཚུལ་ཁྲིམས་ལ་གཞན་ཕན་གཞིར་བཅས་སྒྲུབ་པའི་
བྱང་ཆུབ་སེམས་བསྐྱེད་ཀྱི་སྡོམ་པ་དང་ངོ་བོ་དབྱེར་མེད་ཐོབ་པ་ཡིན་པས། བསྲུང་བྱ་ཡན་ལག་བརྒྱད་
པོ་ནི་ཉིན་ཞག་གཅིག་གི་མཐའ་ཅན་དུ་ཁས་བླངས་རྫོགས་པས་དེ་ཡི་སྡོམ་པ་བཏང་ཡང་། བྱང་
ཆུབ་སེམས་བསྐྱེད་ཀྱི་སྡོམ་པ་ནི། སངས་རྒྱས་ཐོབ་པར་འདོད་པའི་སྨོན་སེམས་མ་དོར་ན། བྱང་

ཆུབ་ཀྱི་གོ་འཕང་མ་ཐོབ་བར་དུ་མི་བཏང་བས་དེའི་བསླབ་བྱ་ནི་དེ་ནས་བཟུང་སྟེ་རྣམ་པ་ཀུན་ཏུ་སྒོ་
གསུམ་གྱིས་གཞན་དོན་དུ་དགེ་བའི་ཆོས་ལ་བརྩོན་ཏེ་གཞན་ཕན་གྱི་བསམ་པ་བཟང་པོ་དང་མི་
འབྲལ་བར་བྱ་དགོས་ཤིང༌། དེ་ལྟ་བུའི་སྡོམ་པ་འདི་སྔོན་རྒྱལ་བུ་སྙིང་རྗེ་ཆེར་སེམས་ཀྱིས་ཇི་སྲིད་
འཚོ་བའི་བར་དུ་བླངས་པ་ཡང་མདོ་སྡེ་དཀོན་མཆོག་བརྩེགས་པ་ལས་འབྱུང་བས་དེ་ཙམ་མམ།
ལོ་ཟླ་ཅི་རིགས་པར་ལེན་དུ་རུང་བའང་དེའི་ཤུགས་བསྟན་དུ་སྣང་ལ།
དེ་ལྟར་བླངས་ཏེ་བསྲུངས་པའི་ཕན་ཡོན་ཡང་། སྤྱིར་བསླབ་བྱའི་ཡན་ལག་བརྒྱད་པོ་ཉིན་
ཞག་གི་མཐའ་ཅན་དུ་བསྲུངས་པར་བྱས་པའི་ཕན་ཡོན་ནི་གོང་དུ་བསྙེན་གནས་ཀྱི་སྐབས་སུ་ཇི་
སྐད་བསྟན་པ་དེ་དག་འབྱུང་བར་གཞིར་བཞག་པའི་སྟེང་དུ། འདིར་བྱང་ཆུབ་མཆོག་ཏུ་སེམས་བསྐྱེད་
པའི་སྟོབས་ཀྱིས་སྡིག་སྒྲིབ་ཐམས་ཅད་མྱུར་དུ་དག་ཚོགས་གཉིས་ཡོངས་སུ་རྫོགས། རང་གཞན་
གྱི་དོན་གཉིས་མྱུར་དུ་འགྲུབ་སྟེ་རིང་པོ་མི་ཐོགས་པར་སངས་རྒྱས་ཀྱི་གོ་འཕང་ཐོབ་པ་སོགས་ཀྱི་
ཕན་ཡོན་ཚད་མེད་པར་འབྱུང་བ་སྟེ། དེ་ཡང་། དཔལ་སྦྱིན་གྱིས་ཞུས་པའི་མདོ་ལས། བྱང་ཆུབ་
སེམས་ཀྱི་བསོད་ནམས་གང་། །དེ་ལ་གལ་ཏེ་གཟུགས་མཆིས་ན། །ནམ་མཁའི་ཁམས་ནི་ཀུན་
གང་སྟེ། །དེ་བས་ཀྱང་ནི་ལྷག་པར་འགྱུར། །ཞེས་བྱང་ཆུབ་སེམས་ཀྱི་བསོད་ནམས་ཚད་བཟུང་མི་
ནུས་པར་ནམ་མཁའ་ལས་ཀྱང་ལྷག་པར་གསུངས་པ་དང་། །གང་གཱའི་བྱེ་མའི་གྲངས་སྙེད་ཀྱི། །
སངས་རྒྱས་ཞིང་ནི་མི་གང་གིས། །རིན་ཆེན་བདུན་གྱིས་བཀང་བྱས་ཏེ། །འཇིག་རྟེན་མགོན་ལ་
ཕུལ་བ་བས། །གང་ཞིག་ཐལ་མོ་སྦྱར་བྱས་ཏེ། །བྱང་ཆུབ་ཏུ་ནི་སེམས་བསྐྱེད་ན། །གང་ལ་མཐའ་
ནི་མ་མཆིས་པས། །མཆོད་པ་འདི་ནི་ཁྱད་པར་འཕགས། །ཞེས། ཆུ་བོ་གང་གཱའི་བྱེ་མའི་གྲངས་
དང་མཉམ་པའི་སངས་རྒྱས་ཀྱི་ཞིང་ཁམས་ཐམས་ཅད་གསེར་ལ་སོགས་པའི་རིན་ཆེན་སྣ་བདུན་
གྱིས་ཕྱུར་བུར་བཀང་སྟེ། ཕྱོགས་བཅུའི་སངས་རྒྱས་བྱང་སེམས་རྣམས་ལ་མཆོད་པ་འབུལ་བའི་བསོད་
ནམས་ལས་ཀྱང་། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་འདོད་པའི་བྱང་ཆུབ་
མཆོག་ཏུ་སེམས་བསྐྱེད་སྐད་ཅིག་མ་ཙམ་གྱིས་བསོད་ནམས་ཆེ་བར་གསུངས་པ་དང་། སྤྱོད་འཇུག་

ལས། བྱང་ཆུབ་སེམས་སྐྱེས་གྱུར་ན་སྐད་ཅིག་གིས།།འཁོར་བའི་བཙོན་རར་བསྡམས་པའི་ཉམ་ཐག་
རྣམས། །བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང་། །འཇིག་རྟེན་ལྷ་མིར་བཅས་པས་ཕྱག་
བྱར་འགྱུར། །ཞེས། བྱང་ཆུབ་མཆོག་ཏུ་སེམས་བསྐྱེད་མ་ཐག་ཏུ་མིང་དོན་གནས་འགྱུར་ཏེ། བདེ་
བར་གཤེགས་པ་སངས་རྒྱས་ཀྱི་ཐུགས་ཀྱི་སྲས་ཀྱི་གྲས་སུ་ཚུད་ནས། འཇིག་རྟེན་ལྷ་མི་ཐམས་ཅད་
ཀྱི་ཕྱག་འཚལ་ཞིང་མཆོད་པའི་གནས་སུ་འགྱུར་བར་གསུངས་པ་དང་། གསེར་འགྱུར་རྩི་ཡི་རྣམ་
པ་མཆོག་ལྟ་བུ། །མི་གཙང་ལུས་འདི་བླངས་ནས་རྒྱལ་བའི་སྐུ། །རིན་ཆེན་རིན་ཐང་མེད་པར་
བསྒྱུར་བས་ན། །བྱང་ཆུབ་སེམས་ཞེས་བྱ་བ་རབ་བརྟན་ཟུངས། །ཞེས། བྱང་ཆུབ་སེམས་བསྐྱེད་
གསེར་འགྱུར་གྱི་རྩི་ལྟ་བུ་དེ་ཉིད་ཀྱིས། ད་ལྟ་འཁོར་བའི་སེམས་ཅན་གྱི་ལུས་མི་གཙང་པ་འདི་
ཉིད། ནམ་ཞིག་རྒྱལ་བ་སངས་རྒྱས་ཀྱི་སྐུ་མཚན་དང་དཔེ་བྱད་ཀྱིས་བརྒྱན་པ་རིན་ཆེན་རིན་ཐང་
མེད་པ་ལྟ་བུ་ཞིག་ཏུ་བསྒྱུར་ཏེ་སངས་རྒྱས་ཐོབ་པར་གསུངས་པ་དང་། དགེ་བ་གཞན་ཀུན་ཆུ་ཤིང་
བཞིན་དུ་ནི། །འབྲས་བུ་བསྐྱེད་ནས་ཟད་པར་འགྱུར་བ་ཉིད། །བྱང་ཆུབ་སེམས་ཀྱི་ལྗོན་ཤིང་རྟག་
པར་ཡང་། །འབྲས་བུ་འབྱིན་པས་མི་ཟད་འཕེལ་བར་འགྱུར། ཞེས། དགེ་བ་གཞན་ཐམས་ཅད་ནི་
ཆུ་ཤིང་གིས་འབྲས་བུ་ལན་གཅིག་བསྐྱེད་ནས་སླར་ཟད་པར་འགྱུར་བ་དང་འདྲ་ལ། བྱང་ཆུབ་སེམས་
བསྐྱེད་ཀྱི་དགེ་བ་ནི་དཔག་བསམ་གྱི་ལྗོན་ཤིང་གི་འབྲས་བུ་ལྟར་གནས་སྐབས་སུ་ལྷ་མིའི་གནས་
སུ་མཐོ་རིས་ཀྱི་བདེ་བའི་འབྲས་བུ་ཡང་ཡང་བསྐྱེད་ཀྱང་ཟད་པར་མི་འགྱུར་བར་སངས་རྒྱས་མ་
ཐོབ་ཀྱི་བར་དུ་གོང་ནས་གོང་དུ་འཕེལ་བར་འགྱུར་བར་གསུངས་པ་དང་། དེས་ནི་དུས་མཐའི་མེ་
བཞིན་སྡིག་ཆེན་རྣམས། །སྐད་ཅིག་གཅིག་གིས་ངེས་པར་སྲེག་པར་བྱེད། །ཅེས་བསྐལ་པ་དུ་མ་
ནས་བསགས་པའི་སྡིག་པ་ཤིན་ཏུ་ཆེན་པོ་ངན་སོང་གི་རྒྱུ་རུ་གྱུར་པ་ཐམས་ཅད་ཀྱང་། བྱང་ཆུབ་
སེམས་བསྐྱེད་ནི་དཔེར་ན་བསྐལ་པ་འཇིག་པའི་དུས་མཐའི་མེ་ལྟ་བུ་དེ་ཉིད་ཀྱི་དུས་སྐད་ཅིག་མ་
གཅིག་ལའང་སྲེག་ཅིང་དག་པར་བྱེད་པ་ལ་སོགས་པ་བསམ་གྱིས་མི་ཁྱབ་པ་ཞིག་ཐེག་པ་ཆེན་
པོའི་མདོ་དང་བསྟན་བཅོས་རྣམས་ལས་གསུངས་སོ།། །།་

བཞི་པ་ཁྱད་པར་དུ་སྨྱུང་བར་གནས་པའི་ཕན་ཡོན་དངོས་བསྟན་པ་ནི། སྤྱིར་གོང་དུ་བསྟན་
པའི་བསྙེན་གནས་ཡན་ལག་བརྒྱད་པའི་སྡོམ་པ་ཉིན་ཞག་ཕྲུགས་གཅིག་གི་བར་དུ་སྲུང་བའི་ཕན་
ཡོན་ཇི་ལྟར་བསྟན་པ་དང་། བྱེ་བྲག་ཏུ་ཐེག་པ་ཆེན་པོའི་བྱང་ཆུབ་སེམས་བསྐྱེད་ཀྱི་ཕན་ཡོན་དེ་
དག་ལྷག་པར་དུ་འབྱུང་བ་གཞིར་བཟུང་། ཁྱད་པར་དུ་རྒྱུད་སྡེའི་དགོངས་པ་བསྡུས་པའི་སྨྱུང་གནས་
ཀྱི་ཕན་ཡོན་ཆེན་མོ་ལས་འབྱུང་བ་ནི། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གིས་
སྨྱུང་བར་གནས་པ་ཚར་གཅིག་བྱས་ན་བསྐལ་པ་བཞི་ཁྲིའི་སྡིག་པ་ཐམས་ཅད་དག་ཅིང་ལྷ་དང་མི་
 ཡི་མཆོག་དམ་པ་ཐོབ་པར་འགྱུར་རོ། །སྨྱུང་བར་གནས་པ་ལན་བརྒྱད་བྱས་ན་རྒྱུན་དུ་ཞུགས་པ་
དང་ཆ་མཐུན་ཞིང་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ། །ལན་ཉེར་ལྔ་བྱས་ན་
ལན་གཅིག་ཕྱིར་འོང་བ་དང་ཆ་མཐུན་ཞིང་བསྐལ་པ་བརྒྱད་ཁྲིའི་སྡིག་པ་ཐམས་ཅད་དག་པར་
 འགྱུར་རོ། །ལན་ལྔ་བཅུ་བྱས་ན་ཕྱིར་མི་འོང་བ་དང་ཆ་མཐུན་ཞིང་བསྐལ་པ་ཁྲི་ཁྲག་བརྒྱད་ཀྱི་
སྡིག་པ་ཐམས་ཅད་དག་པར་འགྱུར་རོ། །སྨྱུང་བར་གནས་པ་ཚར་བརྒྱ་རྩ་བརྒྱད་བྱས་ན་དགྲ་བཅོམ་
པ་དང་མཚུངས་ཤིང་བསྐལ་པ་བྱེ་བ་ཕྲག་བརྒྱ་ཡི་སྡིག་པ་དང་སྒྲིབ་པ་ཐམས་ཅད་དག་པར་འགྱུར་
རོ༑ །ངེས་པར་འཇིག་རྟེན་གྱི་ཁམས་བདེ་བ་ཅན་དུ་སངས་རྒྱས་ཚེ་དཔག་མེད་ཀྱི་ཞབས་དྲུང་དུ་
སྐྱེ་བར་འགྱུར་རོ། །ཞེས་གསུངས་པ་དང་། གཞན་ཡང་ལུས་སྨྱུང་བར་གནས་པའི་སྲོག་བཅད་པ་
དང་། མ་བྱིན་པ་བླངས་པ་དང་། མི་ཚངས་སྤྱོད་པ་ལ་སོགས་པ་ལུས་ཀྱི་སྒོ་ནས་བསགས་པའི་
སྡིག་སྒྲིབ་ཐམས་ཅད་དག་ཚེ་རབས་ཐམས་ཅད་དུ་ཡང་ཡི་དྭགས་སུ་མི་སྐྱེ་ཞིང་།ནད་གདོན་སོགས་
ཞི་བ་དང་། གནས་སྐབས་ལྷ་མིའི་སྐྱེ་གནས་སུ་གཟུགས་བཟང་ཞིང་གཟི་བརྗིད་ཆེ། མཐར་ཐུག་
མཚན་དཔེས་བརྒྱན་པའི་སངས་རྒྱས་ཀྱི་སྐུ་ཐོབ། ངག་སྨྲ་བ་བཅད་དེ་ངག་སྨྱུང་བར་གནས་པས།
རྫུན་དང་། ཕྲ་མ་དང་། ཚིག་རྩུབ་དང་། ངག་འཁྱལ་སོགས་ངག་གི་སྡིག་སྒྲིབ་ཐམས་ཅད་དག་ཚེ་
རབས་ཐམས་ཅད་དུ་བྱོལ་སོང་གི་ལུས་སུ་མི་སྐྱེ་ཞིང་། ངག་གི་ནུས་པ་ཆེ། གནས་སྐབས་སུ་ངག་
གི་ཁ་ན་མ་ཐོ་བ་དང་། ངག་འཁྱལ་མི་འབྱུང་ཞིང་ངག་ཚངས་དབྱངས་དང་ལྡན། མཐར་ཐུག་སངས་

རྒྱས་ཀྱི་གསུང་ཚངས་པའི་དབྱངས་ཡན་ལག་དྲུག་ཅུ་དང་ལྡན་པ་ཐོབ། སེམས་ཏིང་ངེ་འཛིན་ལས་
མི་གཡེང་ཞིང་སེམས་སྨྱུང་བར་གནས་པས། བརྣབ་སེམས་དང་གནོད་སེམས་དང་ལོག་པར་ལྟ་བ་
སོགས་སེམས་ཀྱི་སྡིག་སྒྲིབ་ཐམས་ཅད་དག་ཚེ་རབས་ཐམས་ཅད་དུ་དམྱལ་བར་མི་སྐྱེ་ཞིང་།
སེམས་ལ་ཉམས་རྟོགས་འཆར། གནས་སྐབས་སུ་བློ་རྣོ། ཡིད་གཞུངས། ཆོས་ཀྱི་དོན་གོ་ཞིང་།
མཐར་ཐུག་སངས་རྒྱས་ཀྱི་ས་ཡི་ཡེ་ཤེས་ལྔ་ཐོབ། སྨྱུང་བར་གནས་པའི་ཚེ་རང་གི་ལུས་ཚ་གྲང་དང་
ནད་སོགས་ཀྱིས་ཉེན་ན་དམྱལ་བའི་སྐྱེ་སྒོ་ཆོད། བཀྲེས་སྐོམ་དང་ངལ་དུབ་སོགས་ཀྱིས་ཐང་ཆད་
ན་ཡི་དྭགས་ཀྱི་སྐྱེ་སྒོ་ཆོད། གཉིད་རྨུགས་དང་བྱིང་འཐིབས་སོགས་ཀྱིས་དྲན་པ་མི་གསལ་བ་བྱུང་
བའི་ཚེ་བློ་གཟེངས་བསྟོད་དེ་རིག་པ་ཧུར་དབྱུངས་པས་དུད་འགྲོའི་སྐྱེ་སྒོ་ཆོད་པ་སོགས་རྒྱ་ཆེར་
གསུངས་པ་དང༌།
གཞན་ཡང་སྨྱུང་བར་གནས་པས་ཚེ་རབས་ཐམས་ཅད་དུ་མུ་གེའི་བསྐལ་པ་ལས་ཐར་བ་
དང༌། བསྐལ་པ་ཁྲིའི་བར་དུ་བཟའ་བཏུང་ལོངས་སྤྱོད་ཐམས་ཅད་ཕུན་སུམ་ཚོགས། དཀར་པོའི་
ཕྱོགས་ཀྱི་ལྷ་དང་མི་མ་ཡིན་པ་ཐམས་ཅད་ཀྱིས་སྐྱོབ་ཅིང་ཆོས་ཀྱི་བྱ་བ་ཐམས་ཅད་སྒྲུབ་པའི་
གྲོགས་བྱེད། སྐྱོན་ཐམས་ཅད་དང་བྲལ་ཞིང་། ཚེ་དཔལ་བསོད་ནམས་སྙན་གྲགས་ཐམས་ཅད་
འཕེལ། མཐར་ཐུག་རིང་པོར་མི་ཐོགས་པར་མངོན་པར་རྫོགས་པར་སངས་རྒྱས་ཀྱི་གོ་འཕང་ཐོབ་
པར་འགྱུར་བ་སོགས་མཐའ་ཡས་པ་ཞིག་གསུངས་སོ། །དེ་རྣམས་ཀྱིས་སྒྲུབ་པའི་ཕན་ཡོན་གྱི་རྣམ་
བཞག་མདོར་བསྡུས་ཙམ་བསྟན་ཟིན་ཏོ།། །།
ད་ནི་གསུམ་པ་སྒྲུབ་པ་ལ་ཡིད་ཆེས་པའི་ཆེད་དུ་བརྒྱུད་པའི་རྣམ་ཐར་བསྟན་པ་ནི། དེ་ལྟར་
འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་ཉིད་ལྷག་པའི་ལྷ་ཉིད་དུ་བསྟེན་ཏེ།
སྨྱུང་བར་གནས་པ་སོགས་རྒྱུད་དོན་དང་མཐུན་པའི་ཁྲུས་དང་གཙང་སྦྲ་ཟས་དང་སྤྱོད་ལམ་སོགས་སྦྱོར་
དངོས་རྗེས་ཀྱི་ཆོ་ག་རྣམ་པར་དག་པའི་སྒོ་ནས་ཚུལ་བཞིན་དུ་ཡིད་ཆེས་པར་སྒྲུབ་ན། གོང་དུ་བསྟན་
་པའི་ཕན་ཡོན་གྱི་རིམ་པ་དེ་དག་ཐམས་ཅད་བཤད་ཡམ་ཙམ་ཞིག་གཏན་ནས་མ་ཡིན་པར། དེ་

སྔ་དེ་ལྟར་གྲུབ་པའི་རྒྱ་བོད་ཀྱི་མཁས་གྲུབ་ཀྱི་སྐྱེས་ཆེན་དམ་པ་བརྒྱུད་པ་བར་མ་ཆད་པ་རང་རང་
གི་རྩ་བའི་བླ་མའི་བར་དུ་བྱོན་པ་དེ་རྣམས་ལ། ཉམས་དང་རྟོགས་པ་གྲུབ་པའི་རྟགས་སོགས་ཚད་
མེད་པ་ཞིག་བྱུང་བ་ཁོ་ན་སྟེ། །
དེ་ཡང་འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་བཅུ་གཅིག་ཞལ་ཉིད་།
ཀྱིས་དངོས་སུ་རྗེས་སུ་བཟུང་བ་ནི། དགེ་སློང་མ་དཔལ་མོ་སྟེ། དེ་ནི་ཨོ་རྒྱན་གྱི་རྒྱལ་པོའི་སྲས་མོ་
ཡིན་པ་ལ། ཁྱིམ་གྱི་ཉེས་དམིགས་མཐོང་ནས་རབ་ཏུ་བྱུང་སྟེ། རིག་པའི་གནས་ལྔ་ལ་ཤིན་ཏུ་
་མཁས་ཤིང་། བསླབ་པ་གསུམ་ལ་རྟག་ཏུ་ནན་ཏན་མཛད་ནས་བཅས་མཚམས་ཕྲ་མོ་ལས་ཀྱང་མི་
འདའ་བར་བཞུགས་པ་ལས། སྔོན་ལས་ཀྱི་དབང་གིས་སྐུ་ལུས་ལ་མཛེ་ནད་ཀྱི་སྙན་དྲག་པོ་བྱུང་
ནས་ཕྱག་གི་མཁྲིག་མ་ནས་ཆད། ཟུག་གཟེར་དཔག་ཏུ་མེད་པ་ཞིག་བྱུང་ཞིང་། ལུས་ལས་རྣག་
ཁྲག་དཔག་ཏུ་མེད་པ་འཛག །བཟའ་བཏུང་ལ་ཕྱག་གིས་བསྙབས་མི་ཤེས་པ་ཁ་སྦུབ་ཏུ་དུད་འགྲོས་
ཟ་བ་བཞིན་བྱེད་དགོས་པ་དང་། སེམས་ལ་སྡུག་བསྔལ་ཚད་མེད་པ་ལྡན་ཞིང་། རྒྱལ་རིགས་ཡིན་
ཀྱང་། རྒྱ་གར་བ་གཙང་སྦྲ་ཆེ་བས་འཁོར་རྣམས་ཀྱིས་ལོགས་ཤིག་ཏུ་རྩྭ་ཡི་སྤྱིལ་པོ་ཞིག་བྱས་ཏེ།
དེའི་ནང་དུ་བསྐྱལ་བས་དེར་བཤུམས་བཞིན་བཞུགས་པས། ནུབ་གཅིག་གི་རྨི་ལམ་དུ་རང་གི་ཡབ་
རྒྱལ་པོ་ཨིནྡྲ་བོ་དྷི་དེར་བྱོན་ནས་ཤེལ་གྱི་བུམ་པ་ཞིག་བསྣམས་ཏེ་འདི་ཐུགས་རྗེ་ཆེན་པོ་ལ་ཞུས་
པའི་ཁྲུས་ཆབ་ཡིན་གྱི། འཐུང་དང་གསུངས་ནས་སྤྱི་བོ་ནས་མར་བླུགས་ཤིང་འཐུངས་ཏེ་ཁྲུས་བྱས་
པས་ལུས་ངག་ཡིད་གསུམ་བདེ་ལྷོད་པར་སོང་། རྒྱལ་པོའི་ཞལ་ནས་ཁྱོད་ཀྱིས་ནད་དྲག་པོ་འདིས་
རྐྱེན་བྱས་ནས་མཆོག་གི་དངོས་གྲུབ་མྱུར་དུ་ཐོབ་པར་འདུག་གིས། ད་རུང་སྙིང་རུས་བསྐྱེད་ལ་དུས་
གསུམ་གྱི་སངས་རྒྱས་ཐམས་ཅད་ཀྱི་ངོ་བོ་ཡིན་པས་འཕགས་པ་སྤྱན་རས་གཟིགས་ཞལ་བཅུ་
གཅིག་པ་ལ་མོས་གུས་གྱིས་ལ་གསོལ་བ་དྲག་ཏུ་ཐོབ་ཅིག་གསུངས་ནས་མི་སྣང་བར་གྱུར་སོང་།
དེའི་ནངས་པར་ནས་ཕྱག་གིས་ཞལ་དུ་ཟས་ཅུང་ཟད་གསོལ་རུང་བ་དང་། ནད་ཡང་ཅུང་ཟད་བདེ་
བར་སོང་འདུག་དེ་ནས་ཉིན་མོར་ཡི་གེ་དྲུག་མ་ལ་ཐུགས་དམ་མཛད། མཚན་མོར་ཞལ་བཅུ་གཅིག་

པའི་གཟུངས་ལ་ཐུགས་དམ་མཛད་ཀྱིན་ཟླ་བ་བཅུ་དྲུག་ཙམ་སོང་བའི་ཐོ་རངས་ཤིག་གི་ཚེ་ཐུགས་
ཅུང་ཟད་ཡི་མུག་སྟེ། ད་ནི་བདག་ལ་སྒྲུབ་སླ་ལ་ཚེགས་ཆུང་བའི་ལྷ་ཞིག་དགོས་པ་ལ་དེ་ནི་མི་འདུག་
ལྷ་འདི་ནི་གཙང་སྦྲ་ཆེ་ཞིང་ནད་འདི་ཡང་དུག་ཆེ་བས་བདག་གིས་བསྒྲུབས་ཀྱང་མི་འགྲུབ་པ་འདྲ།
གཙང་སྦྲ་ཆུང་བ་དང་དངོས་གྲུབ་མྱུར་བའི་ལྷ་ཞིག་དགོས་པ་ལ་དེའང་མི་འདུག་ད་ནི་ང་རང་ཤི་ན་
དགའ་སྙམ་པ་ཞིག་ཐུགས་ལ་ཤར་བས། དེ་འཕྲལ་ཅུང་ཟད་མནལ་དུ་སོང་བ་དང་། མནལ་དེ་
སད་པ་ན་སྤྱིལ་པོའི་ནང་ཐམས་ཅད་འོད་ཀྱིས་ཁེངས་པའི་སྣང་བ་ཞིག་བྱུང་ནས་བལྟས་པས། དེར་
ཁྱེའུ་གཞོན་ནུ་སེང་གེ་ལ་ཞོན་པ་ཞིག་བྱུང་ནས་ཁྱོད་འདིར་མ་སྡོད་པར་ཤར་ཕྱོགས་ལི་ཁ་ར་ཤིང་
འཕེལ་དུ་སོང་དང་། དེ་ན་དུས་གསུམ་གྱི་སངས་རྒྱས་ཐམས་ཅད་ཀྱི་ངོ་བོ་འཕགས་པ་ཕྱག་སྟོང་
སྤྱན་སྟོང་དང་ལྡན་པ་ཞིག་བཞུགས་ཀྱིས། དེའི་དྲུང་དུ་སྙིང་པོ་བཟླས་ཤིང་གསོལ་བ་ཐོབ་དང་།
སྒྲུབ་སླ་ལདངོས་གྲུབ་མྱུར་བའི་ལྷ་ནི་དེ་ཡིན་ནོ། །
དེ་ནས་ལོ་ལྔ་ལོན་པ་ན་རྗེ་བཙུན་སྒྲོལ་མ་དང་རྟོགས་པ་མཉམ་ནས་སེམས་ཅན་གྱི་དོན་བྱེད་
པར་འགྱུར་རོ། །ཞེས་གསུངས་ཤིང་ལུང་བསྟན་ནས་ལྕེ་ཐོག་ཏུ་བདུད་རྩི་རིལ་བུ་གཅིག་བཞག་གོ། །
དེ་ལ་ཉིད་སུ་ཡིན་ཞུས་པས། ང་འཇམ་དཔལ་ཡིན་གསུངས་སོ། །འོ་ན་མཆོག་གི་དངོས་གྲུབ་ཅིག་
ཞུ་བྱས་པས། དངོས་གྲུབ་དེ་ཀ་ཡིན་མོད་གསུངས་ནས། འཇའ་ཡལ་བ་ལྟར་གྱུར་སོང་དེའི་ནངས་
པར་ནས་བཟུང་བྱམས་སྙིང་རྗེ་ཁྱད་པར་ཅན་རྒྱུད་ལ་སྐྱེ། འཕགས་པ་ཐུགས་རྗེ་ཆེན་པོ་ལ་མོས་གུས་
རྩེ་གཅིག་ཏུ་བྱེད་ཅིང་། ཤར་ཕྱོགས་ལི་ཁ་ར་ཤིང་འཕེལ་ལ་ཕྱོགས་ཏེ་བྱོན་པའི་ནུབ་མོ་ཤིང་སྡོང་
ཞིག་གི་རྩ་བར་ཕེབས་ནས་དེར་གཟིམས་པས་གཅན་གཟན་གདུག་པ་ཅན་མང་པོས་འཇིགས་པའི་
སྐད་སྒྲ་དྲག་པོ་སྒྲོགས་པས་ཅུང་ཟད་འཇིགས་ཏེ། འཕགས་པ་སྤྱན་རས་གཟིགས་ལ་མོས་གུས་དྲག་
ཏུ་བྱས་པས། འཇིགས་པ་དེ་རང་ཡལ་དུ་སོང་ནས། དེར་མཁའ་འགྲོ་མ་དམར་མོ་མེ་ཏོག་གི་ཐོད་
བཅིངས་པ་བདུན་མདུན་དུ་བྱུང་ནས། ཁྱོད་ཀྱི་མཆོག་གི་དངོས་གྲུབ་ཐོབ་པའི་དུས་ན་ངེད་རྣམས་
ཀྱང་འཁོར་གྱི་ཐོག་མར་མཆིས་ཏེ་བཀའ་སྲུང་བགྱིད་དོ་ཞེས་ཟེར། ཁྱོད་རྣམས་རིགས་གང་གི་མཁའ་

འགྲོ་མ་ཡིན། གང་ནས་འོངས་བྱས་པས། ངེད་རྣམས་པདྨའི་རིགས་ཀྱི་མཁའ་འགྲོ་མ་ཡིན། ད་ལྟ་
ཨུ་རྒྱན་ནས་འོངས། སང་ཉིད་ཀྱང་ཨུ་རྒྱན་དུ་བྱོན་ནས་མཁའ་འགྲོ་མ་རྣམས་ཀྱི་གཙོ་མོ་མཛད་པར་
གདའ་ཟེར། འོ་ན་ལི་ཁ་ར་ཤིང་འཕེལ་དུ་མྱུར་བར་སླེབས་པའི་དངོས་གྲུབ་ཅིག་ཞུ་བྱས་པས།
མཁའ་འགྲོ་མ་གཉིས་ཀྱི་རས་ཡུག་ཁ་ཚར་མ་ཉམས་པ་ཞིག་ཁྱེར་བྱུང་ནས། འདི་ཡི་སྟེང་དུ་བཞུགས་
ཟེར་དེར་བཞུགས་པའི་ནུབ་མོར་ལི་ཁ་ར་ཤིང་འཕེལ་དུ་སླེབས་འདུག་གོ་དེར་མཁའ་འགྲོ་མ་
རྣམས་མི་སྣང་བར་གྱུར་སོང་། དེ་ནས་འཕགས་པ་ཞལ་བཅུ་གཅིག་པའི་དྲུང་དུ་བཞུགས་ནས། ད་
ནི་བདག་གིས་མཆོག་གི་དངོས་གྲུབ་མ་ཐོབ་ཀྱི་བར་དུ་འདི་ནས་གཞན་དུ་མི་འགྲོའོ་ཞེས་དམ་
བཅའ་མཛད་ནས། བཟའ་བཏུང་སོགས་གང་ཡང་ཡིད་ལ་མི་བྱེད་པར་ཉིན་མཚན་ཁོར་ཡུག་ཏུ་
འཕགས་པ་ཞལ་བཅུ་གཅིག་པའི་གཟུངས་རྐྱང་པ་ལ་ཐུགས་དམ་མཛད་ཀྱིན་བཞུགས་པས། ལོ་
གཅིག་ལོན་པའི་ཚེ་སྐུ་ལུས་ཀྱི་ནད་ཐམས་ཅད་སྤྲུལ་གྱི་སྐོགས་ལྤགས་དོར་བ་བཞིན་དུ་སོང་།
ཕྱག་ལག་ཀྱང་སྔར་ལྟར་སོར་ཆུད། སྐུ་ལུས་སྔར་བས་ཀྱང་ཉམས་མཚར་བར་གྱུར། ཏིང་ངེ་འཛིན་
གྱི་སྒོ་བསམ་གྱིས་མི་ཁྱབ་པ་ཐུགས་རྒྱུད་ལ་འཁྲུངས། ཕྱིའི་བདུད་སོགས་ཀྱི་བར་ཆད་རྩོམ་དུ་བྱུང་
བ་ན་བྱམས་སྙིང་རྗེ་བསྒོམས་པས་ཚར་བཅད་ནས་བྱང་ཆུབ་ཀྱི་སེམས་དང་ལྡན་པར་བྱས། ཕྱོགས་
སྐྱོང་བཅུ་དང་ཀླུ་ཆེན་པོ་བརྒྱད་སོགས་བཏུལ་ནས་ཐུགས་རྗེ་ཆེན་པོ་ཞལ་བཅུ་གཅིག་པའི་ཆོས་ཀྱི་
སྲུང་མར་བཞག ། །
དེ་ནས་ས་ག་ཟླ་བའི་ཚེས་གཅིག་ལ་ས་དང་པོའི་རྟོགས་པ་བརྙེས། འཕགས་མ་སྒྲོལ་མས་
ཞལ་གཟིགས་ནས་དེའི་ཞལ་ནས་དུས་གསུམ་གྱི་སངས་རྒྱས་ཐམས་ཅད་ཀྱི་ཕྲིན་ལས་ཉིད་ལ་
འདུས་སོ་ཞེས་ལུང་བསྟན། ཚེས་བརྒྱད་ཀྱི་ཉིན་ས་བརྒྱད་པའི་རྟོགས་པ་རྒྱུད་ལ་འཁྲུངས། དོན་
ཞགས་ལྷ་ལྔ་སོགས་ཀྲྀ་ཡའི་ལྷ་ཕལ་མོ་ཆེའི་ཞལ་གཟིགས། ཁྱོད་ཀྱིས་སྤྱན་རས་གཟིགས་ཀྱི་སྒོ་
ནས་འགྲོ་བ་ཐམས་ཅད་བླ་ན་མེད་པའི་བྱང་ཆུབ་ཏུ་འགོད་པར་འགྱུར་རོ། །ཞེས་གསུངས། ཚེས་
བཅོ་ལྔའི་ཉིན་ཕྱག་སྟོང་སྤྱན་སྟོང་གི་སྐུ་ཡི་ནང་དུ་རྒྱུད་སྡེ་བཞི་ཡི་དཀྱིལ་འཁོར་གྱི་ལྷ་ཚོགས་ཐམས་

ཅད་དང་། བ་སྤུའི་བུ་ག་རེ་རེ་ལའང་སངས་རྒྱས་ཀྱི་ཞིང་ཁམས་དཔག་ཏུ་མེད་པ་བཀོད་པ་གཟིགས་
པས། ལོ་བཅུ་གཉིས་ལ་དཀའ་བ་སྤྱད་པས་དེ་ཙམ་དུ་མི་མཇལ་ཅི་ཡི་ཕྱིར་ཞེས་ཡུས་གསོལ་བ་ན།
ཁྱོད་ཀྱིས་དང་པོ་སྒྲུབ་པའི་མགོ་བརྩམས་ནས་བཟུང་འབྲལ་མེད་དུ་གནས་ཀྱང་ད་བར་ལོས་སྒྲིབ་
མ་ཟད་པས་མ་མཐོང་བ་ཡིན་ནོ། །ཞེས་གསུངས་ཏེ། ཆོས་བསྟན་ཅིང་བྱིན་གྱིས་བརླབས་པས་ཏིང་
ངེ་འཛིན་གྱི་སྒོ་བརྒྱད་ཁྲི་བཞི་སྟོང་སོགས་བསམ་གྱིས་མི་ཁྱབ་པ་ཞིག་ཐུགས་ལ་འཁྲུངས། ས་བཅུའི་
ཡོན་ཏན་མ་ལུས་པ་ཐམས་ཅད་རྫོགས། འཕགས་པ་དང་གཉིས་སུ་མེད་པའི་གོ་འཕང་བརྙེས་ཤིང་
སྐུ་ལུས་གསེར་གྱི་ཁ་དོག་ལྟ་བུར་གྱུར་ཏོ། །
དེ་ནས་སྔགས་ཀྱི་སྤྱོད་པ་ལ་ཞུགས་པས་མི་ཀུན་གྱིས་མ་དད་དེ་སྐུར་བ་བཏབ། དེར་མ་
དད་པ་བཟློག་པའི་ཆེད་དུ། ཁ་སར་པ་ཎིའི་དུས་སྟོན་གྱི་ཁྲོམ་གསེབ་ཏུ་རང་གི་དབུ་གྲི་གུག་གིས་
བཅད་ནས། འཁར་གསིལ་གྱི་རྩེ་མོར་བསྐྱོན་ནས་ནམ་མཁར་སྤྲིན་གསེབ་ཏུ་གར་མཛད་ནས་སླར་
ས་ལ་བབས་ཤིང་སྐུ་ལུས་སྔ་མ་ལྟར་སོར་ཆུད་པ་མཛད་པས། དེར་འདུས་པའི་སྐྱེ་བོ་ཐམས་ཅད་
དད་པའི་སར་བཀོད། སྤྱན་རས་གཟིགས་ཀྱི་རྟོགས་པ་གསུངས་པ་ཙམ་གྱིས་འཁོར་དེ་རྣམས་དང་།
ཡུལ་གྲུ་དེར་གནས་ཀྱི་ཕོ་མོ་ཐམས་ཅད་ཀྱིས་མཆོག་གི་དངོས་གྲུབ་ཐོབ་སྟེ་ཐམས་ཅད་ལུས་མ་སྤངས་
པར་མཁའ་སྤྱོད་དུ་གཤེགས་པར་གྲགས་སོ། ། ་
དེ་ཡང་ཕྱི་ལྟར་ན་དགེ་སློང་མ་དཔལ་མོ། ནང་ལྟར་ན་རྗེ་བཙུན་སྒྲོལ་མ། གསང་བ་རྡོ་རྗེ་
ཕག་མོ་དབུ་བཅད་མ་དངོས་ཡིན་ལ། རྒྱལ་པོ་ཨིནྡྲ་བྷུ་ཏིའི་ལྕམ་ལཉྩི་ཀ་ར་དང་གཅིག་པར་བཞེད་
པའང་འགའ་ཞིག་ཡོད་དོ། །
དེས་རྗེས་སུ་བཟུང་བ་པཎྜི་ཏ་ཟླ་བ་གཞོན་ནུ་ནི། རྒྱ་གར་ནུབ་ཕྱོགས་སུ་བྲམ་ཟེའི་རིགས་
ཤིག་ཏུ་སྐུ་འཁྲུངས། དགུང་ལོ་བཅུ་གསུམ་ལ་རབ་ཏུ་བྱུང་། སངས་རྒྱས་ཀྱི་བཀའ་འཁོར་ལོ་གསུམ་ལ་
འབད་པས་ཐམས་ཅད་ཐུགས་སུ་ཆུད། རིག་པའི་གནས་ལྔ་ལ་ཕུལ་དུ་བྱུང་། ཁྱད་པར་དུ་སྒྲ་དང་
ཚད་མ་ལ་མཁས་པའི་གྲགས་པ་ཆེན་པོས་རྒྱ་གར་ཤར་ནུབ་ཀྱི་ཕྱོགས་ཀུན་ཏུ་ཁྱབ་ཅིང་། ནང་པ་

སངས་རྒྱས་པའི་བསྟན་པ་ཉི་མ་ཤར་བ་ལྟར་ཆེས་ཆེར་དར་བར་མཛད། དགུང་ལོ་ཉེར་གཅིག་པ་
ལ་བསྙེན་པར་རྫོགས་ནས་ཐོབ་པའི་དོན་རྣམས་ཐུགས་ཉམས་སུ་བཞེས་བཞིན་པའི་སྐབས་ཞིག་ན།
ཐུགས་རླུང་གིས་འཁྲུགས་པའི་གེགས་ཤིག་བྱུང་བར་ཅི་བྱས་ཀྱང་མ་ཕན་ནས་དགེ་སློང་མ་དཔལ་
མོ་མཇལ་བར་ཕྱིན་པས་དེའི་བྱིན་རླབས་མཛད་པ་ཙམ་གྱིས་སོས། ཁྱོད་ཀྱིས་སྔོན་བླ་མ་ཞིག་གིས་
ཐུགས་དཀྲུགས་ཀྱང་དེར་བཤགས་པ་བྱས་པས་ད་རེས་ནད་འདི་བྱུང་ཞིང་། དེ་སེལ་བ་ལ་ང་དང་
མཇལ་བ་ཡིན་གསུངས། འཕགས་པ་ཞལ་བཅུ་གཅིག་པའི་གདམས་པ་གནང་བས་ཕྱག་རྒྱ་ཆེན་པོ་
མཆོག་གི་དངོས་གྲུབ་སྐུ་ལུས་དེ་ཉིད་དུ་ཐོབ་སྟེ་འགྲོ་བ་མང་པོ་སྨིན་གྲོལ་གྱི་ལམ་ལ་བཀོད་ཅིང་ད་
ལྟ་རི་བོ་པོ་ཏ་ལར་འཕགས་པའི་འཁོར་དུ་བཞུགས་པ་ཡིན་ནོ། །
དེ་ཡིས་རྗེས་སུ་བཟུང་བ་ནི་པཎྜི་ཏ་ཡེ་ཤེས་བཟང་པོ་ནི། རྒྱལ་རིགས་ཤིག་ཏུ་སྐུ་འཁྲུངས།
ལོ་བདུན་ལོན་པ་ན་རབ་ཏུ་བྱུང་ནས་སངས་རྒྱས་ཀྱི་བཀའ་དགོངས་འགྲེལ་དང་བཅས་པ་ལ་
སྦྱངས་པས་རིག་པའི་གནས་ལྔ་ལ་མཁས་པ་ཆེན་པོར་གྱུར། ཁྱད་པར་དུ་རྩོམ་པ་ལ་ཤིན་ཏུ་མངའ་
བརྙེས་པ་ཞིག་བྱུང་། ཚེ་སྔོན་གྱི་ལས་ཀྱི་སྟོབས་ཀྱིས་སྐུ་སྟོད་ལ་རྨ་ཞིག་བྱུང་བ་ལ། དེ་ལྷ་འདྲེའི་
གནོད་པ་ཡིན་སྙམ་སྟེ། རྒྱ་གར་ཤར་ཕྱོགས་ན་གཤིན་རྗེ་གཤེད་ནག་པོའི་གྲུབ་པ་ཐོབ་པའི་རྣལ་
འབྱོར་པ་ཞིག་ཡོད་པས། དེ་སྤྱན་དྲངས་ཏེ་གདམས་ངག་ཞུས་ནས་བསྒོམས་ཀྱང་སྔར་ལས་སུམ་
འགྱུར་ཙམ་ཐུ་རུ་སོང་། སྐུ་ལུས་ཐམས་ཅད་ཆུ་བུར་གྱིས་ཁྱབ། ཚ་རེག་གི་ཟུག་གཟེར་མ་བཟོད་
ནས་རྫིང་བུའི་ནང་དུ་ཞུགས་ཀྱང་དྲོད་ཀྱིས་མཚོ་ཁོལ་ནས་ཆུ་བརྗེ་དགོས་པ་བྱུང་། གཉན་མེ་དབལ་
ནག་པོ་ཞེས་བྱ་སྟེ། གྲུབ་པ་ཐོབ་པ་སོགས་ནུས་པ་ཅན་མང་པོ་ལ་གཏུགས་ཀྱང་མ་ཕན་པར། ཟླ་
བ་གཞོན་ནུ་ལ་ཞུས་པས་དེར་འབྱོན་པར་རྩོམ་པ་ན། རྗེ་བཙུན་སྒྲོལ་མས་འདི་ནི་སྔོན་བླ་མ་ཞིག་
ལ་དམ་ཉམས་བྱས་པའི་རྣམ་སྨིན་ཡིན་པར་ཁྱོད་ཀྱིས་ཀྱང་གསོ་མི་ནུས་པས་དགེ་སློང་མ་དཔལ་
མོ་ལ་གསོལ་བ་ཐོབ་ཅིག་ཅེས་པའི་ལུང་བསྟན་བྱུང་བ་ལྟར། དགེ་སློང་མ་དཔལ་མོ་སྤྱན་འདྲེན་གྱི་
གྲོགས་མཛད་དེ། དཔོན་སློབ་གཉིས་མཚོ་ཁར་ཕེབས་པ་ལ་གསོལ་བ་དྲག་ཏུ་བཏབ། དགེ་སློང་
 

་མས་བྱིན་རླབས་མཛད་པ་ཙམ་གྱི་སྙུན་གཞི་གཏན་མེད་དུ་སོང་དགེ་སློང་མ་དཔལ་མོ་བཅུ་གཅིག་
ཞལ་དངོས་སུ་མཐོང་། དེར་སྤྱན་རས་གཟིགས་ཀྱི་གདམས་པ་ཉུང་ངུ་ཞིག་གནང་། ་དེའི་སྒྲུབ་
ཐབས་ཀྱི་རྒྱུད་རྒྱས་པ་ཟླ་བ་གཞོན་ནུ་ལས་ཞུས་ཏེ་སྨྱུང་བར་གནས་པ་ཟླ་བ་གསུམ་དུ་མཛད་ཅིང་
བསྒོམས་པས་འཕགས་པའི་སྐུ་དངོས་སུ་གྱུར་ཏེ་མཆོག་གི་དངོས་གྲུབ་ཐོབ་བོ། །
དེ་ཡིས་རྗེས་སུ་བཟུང་བ་བལ་པོའི་པཎྜི་ཏ་པེ་ཉ་པ་ནི། བལ་པོའི་ཡུལ་དུ་རྒྱལ་རིགས་ཤིག་
ལ་སྐུ་འཁྲུངས། འབྲི་ཀློག་དང་བཟོ་རིགས་སོགས་ལས་ཕ་རོལ་ཏུ་སོན། ཡབ་ཡུམ་གཉིས་ཀྱིས་
རིགས་མཉམ་པ་ལ་ཁྱིམ་ཐབ་ལེན་པར་བསྒོ་བ་ན། དེས་ང་རང་འཆི་མི་དགོས་པ་དང་སེམས་ཅན་
ལ་ཕན་ཐོགས་པར་འགྱུར་རམ་ཟེར། དེ་ལྟ་བུ་ལ་ཕན་པར་མི་འགྱུར་མོད། རང་གི་རིགས་རྒྱུད་
འཛིན་པར་འགྱུར་རོ་བྱས་པས། འོ་ན་བདག་ནི་སེམས་ཅན་ཐམས་ཅད་ལ་ཕན་པར་བགྱིད་ཅིང་
རིགས་ཀུན་གྱི་མཆོག་ནི་དེ་ཡིན་ནོ། །ཞེས་གསུངས་ནས་འཇམ་དཔལ་སྨྲ་བའི་སེངྒེ་བསྒྲུབས་པས་
འགྲུབ་སྟེ། བདག་ཚེ་གཅིག་ལ་མཆོག་གི་དངོས་གྲུབ་ཐོབ་པའི་ཆོས་ཤིག་ཞུ་བྱས་པས། རྒྱ་གར་དུ་
སོང་ལ་དཔལ་ཡེ་ཤེས་བཟང་པོ་ལས་འཕགས་པ་ཞལ་བཅུ་གཅིག་པའི་སྒྲུབ་ཐབས་ཞུས་ལ་དེ་
སྒྲུབས་ཤིག་དང་། ཚེ་འདི་ཉིད་ལ་མཆོག་གི་དངོས་གྲུབ་ཐོབ་པར་འགྱུར་རོ་ཞེས་ལུང་བསྟན་པ་
ལྟར། ཡབ་ཡུམ་ལས་བྲོས་ནས་གསེར་གྱི་རྒྱན་ཆ་བཟང་པོ་རྣམས་བསྣམས་ཏེ་རྒྱ་གར་ལ་བྱོན་པས།
ས་ག་ཟླ་བའི་ཚེས་བརྒྱད་ཀྱི་དུས་ཡུལ་དབུས་སུ་ཁ་སར་པ་ཎིའི་དུས་མཆོད་ཀྱི་ཉིན་པཎྜི་ཏ་ཟླ་བ་
གཞོན་ནུ་དང་ཡེ་ཤེས་བཟང་པོ་གཉིས་དང་མཇལ་ཏེ། དེར་པཎྜི་ཏ་གཉིས་ཐུགས་དགྱེས་ཏེ་རྗེས་
སུ་བཟུང་ནས་རབ་ཏུ་བྱུང་། གདམས་པ་ཟབ་མོ་སྒྲུབ་སླ་ལ་སེམས་ཅན་ལ་ཕན་ཐོགས་ཆེ་བ་འདི་
ཡིན་ནོ་གསུངས་ནས་འཕགས་པ་ཞལ་བཅུ་གཅིག་པའི་གདམས་ངག་རྒྱས་པར་གནང་བྱུང་བས།
རྒྱ་གར་དུ་ལོ་ལྟར་འཚོ་བ་བསོད་སྙོམས་ལ་མཛད་ཅིང་སྒྲུབ་པ་མཛད་པས་འཕགས་པ་སྤྱན་རས་
གཟིགས་ཕྱག་སྟོང་སྤྱན་སྟོང་གིས་གཙོ་བོར་མཛད་པའི་སངས་རྒྱས་བྱང་སེམས་བསམ་གྱིས་མི་
ཁྱབ་པ་ཞིག་གིས་ཞལ་གཟིགས་ཤིང་ལུང་བསྟན་པ་ཐོབ། དེར་རྒྱ་གར་དུའང་འཕགས་པའི་ཆོས་
 

ཀྱི་སེམས་ཅན་ཚད་མེད་པ་ཞིག་སྨིན་པར་བྱས། སླར་བལ་ཡུལ་དུ་བྱོན་ནས་བྱམས་སྙིང་རྗེའི་ཆོས་
ཀྱི་སྒོ་ནས་གདུལ་བྱ་དཔག་ཏུ་མེད་པ་ཞིག་སྨིན་པར་མཛད་དེ། མཐར་མཆོག་གི་དངོས་གྲུབ་ཐོབ་
ནས་སྐུ་ལུས་མ་སྤོང་བར་འཇའ་ལུས་སུ་གཤེགས་སོ། །
དེ་ཡིས་རྗེས་སུ་བཟུང་བ་ནི། བྱང་ཆུབ་སེམས་དཔའ་ཟླ་བ་རྒྱལ་མཚན་ཡིན་ལ། དེ་ཉིད་
འཕགས་པ་སྤྱན་རས་གཟིགས་དངོས་ཡིན་པའི་རྒྱུ་མཚན་རྣམ་པ་བཞིར་གྲགས་ཏེ་དེ་ཡང་རྒྱུ་
མཚན་དང་པོ་ནི། བལ་པོའི་ཡུལ་དུ་ནང་པའི་གཙུག་ལག་ཁང་བི་ཧ་ར་ཞེས་བྱ་བ་ཞིག་ཡོད་པར།
དེའི་དཀོར་གཉེར་རྣལ་འབྱོར་པ་བྱིན་རླབས་ཅན་ཞིག་ཡོད་པས། ནུབ་གཅིག་གཙུག་ལག་ཁང་
དེའི་ནང་དུ་མཁའ་འགྲོ་མ་མང་པོ་ཞིག་མཆོད་པ་འབུལ་དུ་བྱོན་འདུག་པ་ལ། རྣལ་འབྱོར་པ་དེས་
ཁྱེད་རྣམས་གང་ནས་བྱོན། ཅི་མཛད་ཅེས་དྲིས་པས། མཁའ་འགྲོ་མ་དེ་རྣམས་ཀྱིས། ངེད་རྣམས་
རྒྱ་གར་ནས་འོངས། རྒྱ་གར་ཤར་ཕྱོགས་ལི་ཁ་ར་ཤིང་འཕེལ་ཞེས་བྱ་བ་ན། འཕགས་པ་ཞལ་བཅུ་
གཅིག་པ་བཞུགས། དེའི་འགྲམ་ཤིང་འདམ་བུ་རྒྱུ་བའི་ཚལ་ཞེས་བྱ་བ་ན། ཐུགས་རྗེ་ཆེན་པོ་ཡི་གེ་
དྲུག་པ་བཞུགས། འཕགས་པ་དེའི་སྤྲུལ་པ་བྱང་ཆུབ་སེམས་དཔའ་ཟླ་བ་རྒྱལ་མཚན་ཡིན་པས་དེ་
ལ་མཆོད་པ་འབུལ་དུ་འོང་བ་ཡིན་ཟེར། རྣལ་འབྱོར་པ་དེས་སྔར་བྱང་ཆུབ་སེམས་དཔའ་དེར་བྱོན་
པ་མ་ཐོས་པས། བཙལ་ཏེ་གདན་དྲངས་ནས་དབང་དང་གདམས་ངག་མང་པོ་ཞུས་ཞེས་གྲགས།
རྒྱུ་མཚན་གཉིས་པ་ནི། མང་ཡུལ་སྐྱིད་གྲོང་དུ་ཨོང་པོ་ལོ་ཙཱ་བ་ཞེས་པ་ཞིག་གིས། ཇོ་བོ་འཕགས་
པ་ཝ་ཏི་ལ་གསོལ་བ་འདེབས་ཀྱིན་བསྐོར་བ་ཉིན་མཚན་མེད་པར་ཞག་བདུན་དུ་བྱེད་བཞིན་པའི་
འཕྲོ་སྐོར་ཁང་དུ་འགྱེལ་ཏེ་ཅུང་ཟད་མནལ་སོང་བའི་རྨི་ལམ་དུ་འཕགས་པའི་ཞལ་ནས། ང་ལ་
ཁྱོད་དེ་ཙམ་དུ་མོས་ན། བྱང་ཆུབ་སེམས་དཔའ་ཟླ་བ་རྒྱལ་མཚན་ལ་མོས་པ་གྱིས་དང་ང་དང་ཁྱད་
པར་མེད་པ་ཡིན་གསུངས་བྱུང་བ་ཞིག་རྨིས་པས། དེའི་སྔོན་དུ་བྱང་ཆུབ་སེམས་དཔའ་མཇལ་ཡང་
ཅུང་ཟད་མ་དད་པ་ཡིན་པ་ལ། དེ་ལ་འགྱོད་པ་ཚད་མེད་པ་སྐྱེས་ཏེ། མོས་གུས་དྲག་ཏུ་སྐྱེས། དབང་
དང་གདམས་ངག་དུ་མ་གསན། བཀུར་བསྟི་ཞབས་ཏོག་རྒྱ་ཆེར་བསྒྲུབས།དེ་ཕྱིན་ཆད་སྐྱིད་སྡུག་
 

ལེགས་ཉེས་ཅི་བྱུང་ཡང་བླ་མ་དེ་ལ་གསོལ་བ་འདེབས་པར་གྲགས། རྒྱུ་མཚན་གསུམ་པ་ནི། དིང་
རི་ར་ལྕགས་དགོན་པ་ན། ལྕགས་སྟོན་ཧཱུཾ་གྲགས་པ་ཞེས་པའི་ཆོས་པ་བཟང་པོ་ཞིག་ཡོད་པར། འཕགས་
པ་ཞལ་བཅུ་གཅིག་པ་དང༌། དོན་ཞགས་ལ་ལོ་ཉེར་ལྔའི་བར་སྒྲུབ་པ་བྱས་པས་ནུབ་གཅིག་རྨི་
ལམ་དུ་མི་དཀར་པོ་ཞིག་བྱུང་སྟེ། འདི་སྐད་ཟེར་ཏེ། ཐུགས་རྗེ་ཆེན་པོའི་སྤྲུལ་པ་བྱང་ཆུབ་སེམས་
དཔའ་ཟླ་བ་རྒྱལ་མཚན་བྱོན་པོས་དེ་ལ་མོས་གུས་གྱིས་ཤིག་ཟེར་བ་ཞིག་རྨིས་པ་ལ། ཕྱིས་དེ་རྩད་
བཅད་ནས་མཇལ་འཕྲད་འོངས་ཏེ་དབང་དང་གདམས་ངག་གསན་པ་དང་། རྒྱུ་མཚན་བཞི་པ་ནི།
རྨ་བྱ་བྱང་ཆུབ་ཡེ་ཤེས་ཀྱིས་བྱང་ཆུབ་སེམས་དཔའི་དྲུང་དུ་འགྲོ་བར་ཆས་པ་ན། དེའི་ནུབ་མོའི་རྨི་
ལམ་དུ་ཁོང་གི་ཆོས་སྐྱོང་གིས་ཁྱོད་ཐུགས་རྗེ་ཆེན་པོའི་མདུན་དུ་འགྲོ་བ་ལ་མྱུར་བར་སོང་། ང་
ཡིས་བར་ཆད་བསལ་ལོ་ཞེས་ལུང་བསྟན་པ་ལ་བདག་ཐུགས་རྗེ་ཆེན་པོའི་མདུན་དུ་འགྲོ་བ་ག་ལ་
ནུས། བྱང་ཆུབ་སེམས་དཔའ་ཟླ་བ་རྒྱལ་མཚན་གྱི་མདུན་དུ་འགྲོ་བ་ཡིན་ཞུས་པས། དེ་ཉིད་ཐུགས་
རྗེ་ཆེན་པོ་ཡིན་ཞེས་ཟེར། རྒྱུ་མཚན་དེ་དག་གིས་བླ་མ་དམ་པ་དེ་ཉིད་ཐུགས་རྗེ་ཆེན་པོའི་སྤྲུལ་པ་
དངོས་ཡིན་པར་གྲགས་སོ། ། 
བླ་མ་དམ་པ་བྱང་ཆུབ་སེམས་དཔའ་ཟླ་བ་རྒྱལ་མཚན་དེ་ཉིད་ཀྱིས་མང་ཡུལ་སྐྱིད་གྲོང་གི་
ཇོ་བོ་ཝ་ཏི་ཡི་དྲུང་དུ་ཞག་བདུན་བསྐོར་བ་མཛད་དེ་གསོལ་བ་དྲག་ཏུ་བཏབ་པས། ཇོ་བོའི་ཞལ་
ནས། ཁྱོད་ཀྱིས་ལོང་བ་བརྒྱ་ལ་མིག་བྱིན། གཙུག་ལག་ཁང་བརྒྱ་བརྩིགས། ལམ་འཕྲང་བརྒྱ་
སོལ། དགེ་སློང་བརྒྱ་ལ་འཚོ་བ་དྲོངས། དེ་ཐམས་ཅད་འགྲུབ་པར་སྤྱན་རས་གཟིགས་ཕྱག་སྟོང་
སྤྱན་སྟོང་ལ་གསོལ་བ་ཐོབ་དང་མྱུར་དུ་འགྲུབ་ནས་འཚང་རྒྱ་བར་འགྱུར་རོ་ཞེས་ལུང་བསྟན་ཐོབ།
དེ་ནས་དགེ་སློང་བཞི་སྡེ་རེ་ཁྲིད་དེ་བསོད་སྙོམས་མཛད་པས་སྐུ་བསོད་རྒྱས་ཏེ་ཟང་ཟིང་རྒྱ་ཆེར་
འདུས། ལྷ་ཁང་བརྒྱ་ལྷག་ཙམ་བཞེངས། སྲོག་བླུ་དང་མིག་གླུ་སུམ་བརྒྱ་ལྷག་ཙམ་དང་དགེ་སློང་
ཉིས་སྟོང་ཉིས་བརྒྱ་ལྷག་ཙམ་གྱི་འཚོ་བ་སྦྱོར། ལམ་འཕྲང་དུ་མ་གསོ་བ་སོགས་དགེ་བ་རླབས་ཆེན་
དུ་མར་འགྲུབ། ནམ་ཞིག་ལྷོ་ཕྱོགས་ཀྱི་རྒྱུད་ཅིག་ཏུ་ཕེབས་པ་ན། བུད་མེད་ནད་མ་ཞིག་གིས་བྱིན་
 

རླབས་ཞུས་པས། གཏོར་མ་དང་བསྔོ་བ་ཡང་མཛད་ནས། ན་ཚ་སྔོན་གྱི་མི་དགེ་བ་ལས་བྱུང་བ་ཡིན་
པས་བཟོད་པ་དང་བྱང་ཆུབ་ཀྱི་སེམས་སྒོམས་ཤིག་ཅེས་ཆོས་བཤད་མང་དུ་མཛད་པས། མོ་དད་
པ་སྐྱེས་ཏེ་མིག་ནས་མཆི་མ་ཕྱུང་བཞིན་ཚེ་སྔོན་མ་ལྟ་ཞོག་གི་ཚེ་འདི་ཉིད་ལའང་སྡིག་པ་ཆེན་པོ་དུ་
མ་བྱས་ཡོད་ཟེར། ཁོང་གིས་འོ་ན་ཁྱོད་ཀྱིས་སྡིག་པ་དྲན་ཚད་མཐོལ་བཤགས་གྱིས་དང་དག་པར་
འགྱུར་རོ་ཞེས་གསུངས་པ་ལ། མོ་ན་རེ། བདག་སྐྱིད་གྲོང་དུ་ཚོང་དཔོན་ཕྱུག་པོ་ཞིག་གི་ཆུང་མར་
ཕྱིན་པ་ན། ནམ་ཞིག་ཚོང་དཔོན་བལ་ཡུལ་དུ་ཚོང་ལ་སོང་བར་ལོ་གསུམ་དུ་ཕྱིར་མ་འཁོར། དེ་ཚེ་
སྐྱེས་པ་གཞན་དང་འགྲོགས་ཏེ། དེའི་རྐྱེན་གྱིས་རང་གི་སྔར་གྱི་ཚོང་དཔོན་དེའི་བུ་དང་སྐྱེས་པ་གཞན་
གྱི་བུ་མོ་ཞིག་དང་གཉིས་དེའི་རྒྱུས་ཤེས་པའི་མཆོད་གནས་ཞིག་དང་གསུམ་བསད། ནོར་རྫས་དུ་
མ་ཆུད་གསོན། ཚོང་དཔོན་ནམ་ཞིག་འཁོར་བྱུང་བ་ན། ཆང་ལ་དུག་བཏབ་པ་དྲངས་ཏེ་ཚོང་དཔོན་
དཔོན་གཡོག་བརྒྱད། བྲན་ཁོལ་གཉིས། ཁྱིམ་མཚེས་ཀྱི་མི་གཉིས་བཅས་མི་བཅུ་གཉིས་བསད།
དེ་ནས་རང་ཉིད་ལྷོ་བལ་དུ་བྲོས། དེའི་ལེ་ལན་གྱིས་ཕ་མིང་ཐམས་ཅད་ཕུང་བར་བྱས། གཞན་
ཡང་གཡོ་ཟོལ་གྱིས་སྡིག་པ་དཔག་མེད་བསགས་ཡོད་པས་ཐུགས་རྗེས་བཟུང་འཚལ་ཟེར། དེར་
བྱང་ཆུབ་སེམས་དཔས་བུད་མེད་གཅིག་ལ་འདི་འདྲ་པའི་སྡིག་པ་ཆེན་པོ་དགོངས་ཏེ་སྤྱན་ཆབ་མང་
པོ་ཤོར། སྨྱུང་གནས་ཚར་གཅིག་ཙམ་བྱས་པའི་མི་དེ་ངན་སོང་དུ་མི་བཏང་བར་འཕགས་པས་དབུ་
སྨྱུང་བཞེས་པ་ཡིན་པས་འདི་ལ་དེ་ལས་དྲག་པའི་རེ་ས་གཞན་མེད་དོ་སྙམ་དུ་དགོངས་ཏེ། དེའི་
གདམས་ངག་གི་ལུང་བྱིན་ཏེ་སྨྱུང་གནས་ཚར་བརྒྱད་བསྒྲུབ་པར་གདམས། མོ་ཡི་ན་བའང་བླ་མའི་
ཐུགས་རྗེས་ཅུང་བདེ་བར་སོང་། དེ་ནས་ས་ག་ཟླ་བའི་ཚེས་ལ་སྨྱུང་གནས་སྡོད་པའི་ལན་ཅིག་དགོང་མོ་
ཞིག་ཁ་སྐམ་བྱུང་ནས་ཆང་ཅུང་ཟད་བཏུང༌། ཡང་ལན་ཅིག་ལྟོགས་དྲག་པར་ལྷ་ལ་ཞལ་ཟས་བཞི་
ཕུལ་བའི་གཉིས་ཟོས། དེ་ལྟར་སྨྱུང་གནས་ཧྲིལ་པོ་ལན་གཉིས་དང་། གདན་གཅིག་ལ་བརྟེན་པའི་
དངོས་གཙང་ལན་དྲུག་སྟེ་ཆ་བརྒྱད་ཚར་བ་ན་རིང་པོར་མ་ཐོགས་པར་མོ་འཆི་སོང་།
ལན་གཅིག་གཙང་སྟོད་ཀྱི་ཕྱོགས་སུ་བྱང་ཆུབ་སེམས་དཔས་སེམས་བསྐྱེད་ཅིག་གསུངས་
 

པའི་ཚེ། མི་ཐམས་ཅད་ཀྱིས་མཐོང་བར་ཙིའུ་དམར་དངོས་སུ་བྱུང་ནས། ཁྱེད་ཐུགས་རྗེ་ཆེན་པོ་
ཡིན་ཟེར་བས་ང་ལ་རྟགས་ཤིག་སྟོན་ཟེར་བ་ལ། ཕྱག་མཐིལ་ལ་སྤྱན་ཁྲ་ཧྲིག་ཧྲིག་ཡོད་པ་བསྟན་
པས་ཀུན་གྱིས་མཐོང་། ཁ་ཅིག་གིས་ཞལ་བཅུ་གཅིག་པ་དང་། འགྲོ་འདུལ་ཕྱག་བཞི་པ། ཁ་སར་
པཱ་ཎི་སོགས་དངོས་སུ་མཐོང་། ཁོ་ཡང་དད་ནས་ཆོས་ཀྱི་སྲུང་མར་ཁས་བླངས་སོ། །དེས་མི་རྣམས་
ཤིན་ཏུ་དད་ནས་སྡིག་བཤགས་ཕུལ་བ་མང་པོ་བྱུང་བ་ན། དེར་སྔར་ནས་དྲུང་ན་ཡོད་པའི་དགེ་
སློང་ཞིག་གིས། ན་ནིང་མི་བཅོ་ལྔ་ཙམ་བསད་པའི་བུད་མེད་རྒན་མོ་ནད་མ་དེ་ཤི་བར་ཐོས་པས་དེ་
གར་སྐྱེས་ཞུས་པས། ཞལ་འཛུམ་མཛད་དེ། ཞལ་བཅུ་གཅིག་པའི་སྨྱུང་གནས་འདི་ཕན་ཡོན་ཤིན་
ཏུ་ཆེ་ཡང་འདི་ནུས་པ་ཤིན་ཏུ་ཉུང་བར་འདུག་གསུངས། ཇི་ལྟར་ལགས་ཞུས་པས། བུད་མེད་དེ་རྒྱ་
གར་ཤར་ཕྱོགས་ན་བྲམ་ཟེ་འབྱོར་ལྡན་ཞིག་གི་བུར་སྐྱེས་ནས་རིན་པོ་ཆེའི་རྒྱན་མང་པོ་ཅན་ཞིག་
ཏུ་འདུག་སྔོན་སྨྱུང་གནས་བྱས་པ་དེས་མི་ལུས་ཐོབ་ཀྱང་། ཁ་སྐམ་ནས་ཆང་འཐུང་བས་ཤེས་པ་
མཐོ་དམན་ཅན་དང་།ཞལ་ཟས་ཟོས་པས་གཟུགས་ངན་པ་ཅན་ཞིག་ཏུ་སྣང་། སྐྱེ་བ་དེ་ཉིད་ལ་སྤྱན་
རས་གཟིགས་ལ་ཡི་དམ་བྱེད་ཅིང་། དེ་ནས་ཚེ་འཕོས་མ་ཐག་ཏུ་བདེ་བ་ཅན་དུ་སྐྱེ་བར་འདུག སྨྱུང་
གནས་རྣམ་དག་ཚར་བརྒྱད་བྱས་ཤིང་། འཕགས་པའི་མཚན་བརྒྱ་རྩ་རེ་བརྗོད་དེ་ཕྱག་འཚལ་ན་
ངེས་པར་བདེ་བ་ཅན་གྱི་འཇིག་རྟེན་དུ་ཕྱིར་མི་ལྡོག་པའི་ས་ཐོབ་ཅིང་། མཐར་བྱང་ཆུབ་ཏུ་འཚང་
བརྒྱ་བར་འགྱུར་ལ། ལན་གཅིག་གིས་ཀྱང་ངེས་པར་ངན་འགྲོའི་སྒོ་བཅད་པར་འགྱུར། ཆོས་འདི་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྒྲུབ་ཐབས་ཡིན་པས་ཀུན་གྱིས་འདི་ལ་
བསླབ་པར་བྱའོ། །ཞེས་སོགས་ཀྱང་གདམས་པར་མཛད་དོ། །
དེས་རྗེས་སུ་བཟུང་བ་གྲུབ་ཐོབ་ཉི་ཕུག་པ་ནི་སྟོད་མངའ་རིས་ཞང་ཞུང་གི་ཡུལ་ལྷ་མོ་འོད་
འཕྲོ་ཞེས་བྱ་བས་བྱིན་གྱིས་བརླབས་པའི་གྲོང་ཁྱེར་དུ། ཡབ་ཡུམ་རིགས་བཟང་ཅན་ལ་སྐུ་འཁྲུངས།
སྐྱེས་མ་ཐག་ཏུ་ཀུན་གྱི་ཡིད་དུ་འོང་བ་ཞིག་བྱུང་བས་མཚན་ཡང་ཡིད་འཕྲོག་ཅེས་བྱ་བར་བཏགས།
དགུང་ལོ་དགུ་ལོན་པ་ན་འབྲི་ཀློག་ཐམས་ཅད་ལེགས་པར་རྫོགས། མཁན་པོ་དྷརྨ་སངྒེ་ཞེས་བྱ་
 

བའི་མདུན་དུ་རབ་ཏུ་བྱུང་། དེ་ནས་བཟུང་ལུང་རིགས་ལ་གསན་སྦྱོང་མཛད་པར་དགུང་ལོ་ཉི་ཤུ་
རྩ་དྲུག་པ་ལ་མཁས་བཙུན་བཟང་གསུམ་གྱི་གྲགས་པ་ཐོབ། དེར་ནུབ་གཅིག་གི་མནལ་ལམ་དུ་རྗེ་
བཙུན་སྒྲོལ་མ་བུད་མེད་སྔོན་མོའི་རྣམ་པ་ཅན་ཞིག་གིས། ཀྱེ་རིགས་ཀྱི་བུ་ཁྱོད་འདིར་མ་འདུག་པར་
མངའ་རིས་མང་ཡུལ་ཆུ་སྒང་ན། འཕགས་པ་སྤྱན་རས་གཟིགས་བྱོན་ཡོད་པས་དེར་སོང་དང་དེ་
དང་མཇལ་ན་རང་གཞན་གཉིས་ཀའི་དོན་འགྲུབ་པའི་དངོས་གྲུབ་ཀྱང་མྱུར་དུ་ཐོབ་པར་འགྱུར་རོ་
ཞེས་ལུང་བསྟན་ཐོབ་པ་ལྟར་བྱོན་པས་བྱང་སེམས་ཟླ་བ་རྒྱལ་མཚན་དང་མཇལ། གསེར་ཞོ་གང་
དང་རས་བུབ་གསུམ་ཕྱག་རྟེན་དུ་ཕུལ་ཏེ། བདག་ལ་རང་གཞན་ཐམས་ཅད་འཁོར་བ་ལས་མྱུར་དུ་
སྒྲོལ་བའི་ཆོས་སྒྲུབ་སླ་ལ་དོན་ཆེ་བ། ངན་སོང་དང་གཏན་གྱེས་བྱེད་པའི་ཆོས་ཤིག་ཞུ་བྱས་པས།
བླ་མ་བྱང་ཆུབ་སེམས་དཔའ་དེ་ཉིད་ཡུད་ཙམ་ཅང་མི་གསུངས་པར་སྤྱན་ཟིམ་མེར་བཞུགས་འདུག ། །
དེ་ནས་ཞལ་འཛུམ་ཞིག་མཛད་དེ་ཧེ་འགྲོ་བའི་སྐྱབས་མགོན་ཆེན་པོ་ཞིག་འོང་བར་གདའ་
ཡི་གསུངས་ཏེ་ཐུགས་དགྱེས་པས་རྗེས་སུ་བཟུང་ནས། གསུང་གླེང་མང་པོ་མཛད། མཐར་འཕགས་
པ་ཞལ་བཅུ་གཅིག་པའི་སྒྲུབ་ཐབས་ལག་ལེན་གདམས་ངག་ཐམས་ཅད་ཚང་བར་གནང་སྟེ། བླ་
མའི་ཞལ་ནས་ད་ཁྱོད་རང་མ་དག་པའི་ས་ཆ་འདི་ཚོར་མ་སྡོད་པར་རི་དང་གངས་བཟང་བར་བྱང་
ཕྱོགས་རྟ་སྒོའི་གངས་རི་ལ་སྒྲུབ་ཏུ་ཕྱིན་ན། ལུང་བསྟན་ཅིག་དེར་འོང་བར་གདའ་ཡི་གསུངས་པའི་
ལུང་བསྟན་ལ་བརྟེན་ནས། བྱང་ཕྱོགས་རྟ་སྒོའི་གངས་རི་ལ་རྩམ་པ་བྲེ་ལྔ་ལ་རླུང་ནོན་མཛད་ནས་
སྨྱུང་གནས་དང་བཅུད་ལེན་ཁོ་ནས་མི་སུས་ཀྱང་མ་ཚོར་བར་ལོ་བདུན་དུ་བཞུགས་པས་ཕྱག་
མཐིལ་ལ་ཉི་ཟེར་ཐལ་བྱུང་དུ་འཆར་བ་སོགས་འབྱུང་གཞི་དེངས་པའི་མཚན་མ་བརྙེས། རྟ་སྒོའི་ལྷ་
བཙན་འབུམ་རྗེ་ནས་སྟེང་འོག་ཕྱོགས་མཚམས་ཀུན་ནས་ཐོ་འཚམས་པ་མང་དུ་བྱས་པས། བྱམས་
སྙིང་རྗེའི་ངང་ནས་ཐུགས་རྗེ་ཆེན་པོའི་བསྐྱེད་རིམ་གྱི་ཐུགས་དམ་ལས་མི་གཡེལ་བར་བཞུགས་
པས་བར་ཆད་ཅི་ཡང་མ་ཐུབ་པར། ཉིན་གཅིག་ཁོ་མི་དཀར་དར་དཀར་གྱིས་ཐོད་བཅིངས་བྱས་
པ་ལྔ། རྟ་དཀར་པོ་རེ་ཞོན། ཁྱི་དཀར་པོ་ལྔ་ཕྱི་ན་འབྲང་བ་ཅན་དངོས་སུ་བྱུང་ནས། ཁྱེད་སྒྲུབ་པ་

ལ་སྙིང་རུས་ཆེ་བར་འདུག་ངེད་ཀྱིས་ཁ་སེང་ནས་ཐོ་འཚམས་པ་ཐམས་ཅད་བཟོད་པར་གསོལ།
ངེད་སྤུན་ལྔ་པོ་ལ་ཆོས་རེ་ཞུ། ད་ཕྱིན་ཆད་ཁྱེད་ཀྱི་བཀའ་སྲུང་དང་། ཞབས་ཏོག་ཐམས་ཅད་ཁོ་
བོས་སྒྲུབ་བོ་ཞེས་ཞུས་པས། ཁོང་གི་ལས་རྒྱུ་འབྲས་ཀྱི་ཆོས་མང་དུ་གསུངས་པས་དེ་དག་ཤིན་ཏུ་
དད་དེ་རང་རང་སྲོག་གི་སྙིང་པོ་ཕུལ། བཀའ་སྲུང་བགྱིད་པར་ཁས་བླངས། དེ་ནས་བཟུང་ཁོ་ཉིན་
རེ་བཞིན་འོངས་ནས་ཆོས་ཞུས། བླ་མའི་ཐུགས་དགོངས་ལ།་ད་ནི་གངས་བྲག་མཐོན་པོ་འདིར་
དཀའ་ཐུབ་ཀྱང་ཡུན་རིང་པོར་སོང་། རླུང་སྨན་རྩམ་པ་ཡང་མེད་པས་ལུས་ཁམས་ཀྱིས་ཀྱང་མི་
ཚུགས་པ་འདྲ། སྦྱིན་བདག་ཅིག་ལ་བསྟེན་དུ་འགྲོ་སྙམ་པ་ཐུགས་ལ་ཤར་བས་རྟ་སྒོའི་གཞི་བདག་
གིས་ཁོ་བོས་འཚོ་བ་འབུལ་བས་ཁྱེད་ཅིས་ཀྱང་འདིར་བཞུགས་དགོས་ཞེས་ནན་གྱིས་ཞུས་ཏེ། དེ་
ནས་ཁོས་ནམ་ཞིག་ཤ་བའི་རོ་ཆེན་པོ་ཞིག་བླ་མའི་སྒོ་དྲུང་དུ་ཁྱེར་ཏེ་ཁྱེད་ཀྱིས་འདི་གསོལ་དང་།
དེ་ཟད་པ་ན་ཁོ་བོས་སླར་ཡང་འབུལ་ཡོང་ཟེར་བ་ལ། བླ་མས་ཁྱོད་སེམས་ཅན་ལ་གནོད་པ་བྱེད་
ན་ང་འདིར་མི་སྡོད་གསུངས་ནས་བཀྱོན་པ་དང་། ཡང་ཁོས་ནམ་ཞིག་འབྲོག་མོ་ཞིག་གི་གནད་ལ་
སྣུན་ནས་བླ་མ་གདན་འདྲེན་དུ་བཅུག་པ་བྱུང་བས་དེ་ལའང་བཀྱོན་པས། ཡང་ཁོས་ཁྲབ་ལུང་པ་
ཞེས་པ་ཞིག་གི་ཞིང་ལ་སེར་བ་ཕབས་ཏེ་འབྲུ་མང་པོ་འབུལ་དུ་བྱུང་བ་ལ། བླ་མའི་ཐུགས་ལ་ད་ང་
འདིར་སྡོད་ན་སེམས་ཅན་ལ་གནོད་པའི་རྒྱུ་ཁོ་ནར་འདུག་པས་ཡུལ་གཞན་དུ་འགྲོའོ་སྙམ་དུ་
དགོངས་ཏེ་བྱོན་པས། གཞི་བདག་ཁོ་ངུས་ཏེ་ཡང་ཡང་ཞུས་པར་བླ་མ་བཞུགས་སུ་མི་བཏུབ་ཅིང་།
དེ་ནས་མཐར་གཞི་བདག་ཁོས་ལུང་བསྟན་ཞུས་པ་བཞིན། ཟངས་ལྡན་ནས་ཡར་བྱང་གི་ཕྱོགས་
སུ་ཉིན་ལམ་གཅིག་གི་སར་མདོག་གི་ཉི་ཕུག་ཅེས་བྱ་བ་ཕུན་སུམ་ཚོགས་པའི་གནས་ཤིག་ཡོད་པ་
དེར། བླ་མས་ཆོས་གོས་ཀྱིས་གཤོག་པ་བྱས་ནས་ནམ་མཁའ་ལ་འཕུར་ཏེ་ཕེབས་པ་དང་དེར་སྤྲུལ་
པའི་བཟོ་བོ་དང་ལས་མི་དུ་མས་གཙུག་ལག་ཁང་དང་ཇོ་བོའི་སྐུ་སོགས་རྟེན་གསུམ་དུ་མ་བཞེངས་
ཏེ་གདན་ས་བཏབ་པས་མཚན་ཡང་ཉི་ཕུག་པར་གྲགས། དེར་རེ་ཞིག་སྨྱུང་གནས་མཛད་བཞིན་
བཞུགས་པའི་མཚན་མོ་ཞིག་ལ་སྤྱན་བུད་འགྲོ་བ་ལྟ་བུའི་ཟུག་གཟེར་དྲག་པོ་བྱུང་བ་ལ། མི་དཀར་
 

པོ་ཞིག་གིས།ཁྱོད་ཀྱི་སྐྱེ་བ་ལྔ་བརྒྱའི་གོང་དུ་རྒྱ་གར་ལྷོ་ཕྱོགས་སུ་ཆུ་ཡི་མཉན་པ་ཞིག་ཏུ་སྐྱེས་ཏེ།
དེ་དུས་སུ་གྲུ་སྐྱས་ཉ་བོ་ཆེ་ཡི་མིག་བཅར་བའི་རྣམ་སྨིན་གྱི་ཐ་མ་ཡིན་ཟེར། ཡང་ལན་གཅིག་འགྲམ་
པོ་གཡས་སྐྲངས་ནས་གཟེར་མི་བཟོད་པ་བྱུང་བ་ཡང་སྔ་མ་ལྟར། སྐྱེ་བ་དགུ་བརྒྱའི་གོང་དུ་མ་ཧེའི་
འགྲམ་པ་རྡོས་བཅགས་པའི་རྣམ་སྨིན་གྱི་ཐ་མ་ཡིན་ཟེར། དེར་འགྲོ་དོན་ཚད་མེད་པར་མཛད། དུས་
རྒྱུན་མར་སྨྱུང་གནས་ཁོ་ན་དང་། སྐུ་ཁམས་ཧ་ཅང་ངན་དུས་ཀྱང་དུས་བཟང་གསུམ་ལ་སྨྱུང་གནས་
མ་ཆག་པར་མཛད། སྐྱེ་བ་དེ་འཕོས་མ་ཐག་ཏུ་ནུབ་ཕྱོགས་བདེ་བ་ཅན་དུ་བྱང་ཆུབ་ཐོབ་པའི་ལུང་
ཁྱད་པར་ཅན་བརྙེས། དགུང་ལོ་དོན་བདུན་བཞེས་པའི་ཚེས་བརྒྱད་ཅིག་ལ་སྨྱུང་གནས་ངག་བཅད་
གནང་བཞིན་ཉིན་ཕྱེད་ཡོལ་ཙམ་ན། ངོ་མཚར་བའི་ལྟས་བསམ་གྱིས་མི་ཁྱབ་པ་དང་བཅས་གཤེགས་
པའི་ཚུལ་བསྟན་ཏོ། །
དེས་རྗེས་སུ་བཟུང་བ་ནི། སྲུ་པ་རྡོ་རྗེ་རྒྱལ་པོ་ཡིན་ཞིང་། དེ་ཉིད་ཀྱི་འཁྲུངས་ཡུལ་སྲུ་ནས་
ཡིན། དང་པོ་འཁྲུངས་མ་ཐག་ནས་ལུས་ལས་ཚུལ་ཁྲིམས་ཀྱི་དྲི་ཞིམ་པོ་ཡོད་པ། བྱད་བཞིན་ཀྱང་
མཛེས་པ་ཞིག་བྱུང་བ་ལ། མཚན་ཡང་ཚུལ་ཁྲིམས་དཀོན་མཆོག་ཅེས་བཏགས། སྔོན་གྱི་ལས་འཕྲོ་
སད་ནས་དགུང་ལོ་བདུན་པ་ནས་གྲུབ་ཐོབ་ཉི་ཕུག་པ་དང་འཕྲད། གྲུབ་ཆེན་གྱི་ཞལ་ནས་ཁྱེའུ་
འདི་ལ་རྒྱལ་སྲས་རྣམས་ཀྱི་གདུང་འཛིན་ཅིག་ཡོང་བར་འདུག་གི་གསུངས་ནས་ཐུགས་མཉེས་ཆེན་
པོར་མཛད། དེ་ནས་གྲུབ་ཆེན་གྱི་མདུན་ནས་དགེ་བསྙེན་སོགས་བསྟན་པ་ལ་རིམ་གྱིས་བསླབ་
པར་མཛད། ཐེག་པ་ཆེ་ཆུང་གི་གཞུང་ལུགས་ཀུན་དང་ཁྱད་པར་འདུལ་བ་མདོ་རྩ་ལ་ཕུལ་དུ་བྱུང་
བས་མཁས་པར་གྱུར་ཏེ་བཙུན་པའི་མཆོག་ཏུ་བསྔགས། དགུང་ལོ་ཉི་ཤུ་པ་ལ་བསྙེན་པར་རྫོགས་
ནས། ཡོན་ཏན་ཐམས་ཅད་ཚང་། དེ་ནས་བདག་སྒྲུབ་པ་ཞིག་ཉམས་སུ་ལེན་པས་དེ་ལ་གདམས་
ངག་ཅིག་གནང་ཞུས་པས། བླ་མ་གྲུབ་ཐོབ་ཆེན་པོ་དེ་ཉིད་ཐུགས་མཉེས་ནས་བུ་ཁྱོད་མི་གཅིག་ལ་
ཆོས་གཅིག་གིས་ཆོག་པ་འདི་ཡིན་གསུངས་ནས་སྤྱན་རས་གཟིགས་ཀྱི་སྨྱུང་བར་གནས་པའི་
་དབང་གདམས་ངག་ཐམས་ཅད་ཚང་བར་གནང་། དེ་སྐབས་མ་ཤིའི་བར་དུ་སྨྱུང་གནས་བགྱིད་པའི་
 

དམ་བཅའ་ཕུལ་བས་ཐུགས་ཤིན་ཏུ་དགྱེས་ཏེ་ཐུགས་དམ་གྱི་རྟེན་ཤེལ་གྱི་སྤྱན་རས་གཟིགས་ཀྱི་
སྐུ་གཅིག་ཡོད་པ་དེ་གནང་སྟེ་གྲུབ་པ་ཐོབ་པར་ལུང་བསྟན། དེ་ནས་སྨྱུང་གནས་རྐྱང་པ་ལོ་ཧྲིལ་པོ་
ལྔ་ལ་མཛད་པས། ལོ་དྲུག་ཏུ་འགྲོ་བའི་ཟླ་བ་གསུམ་པའི་ཚེས་བརྒྱད་ལ་འཕགས་པ་ཕྱག་སྟོང་སྤྱན་
སྟོང་གི་ཞལ་གཟིགས་ཏེ་ཉིད་ཀྱི་སྐུ་གསུང་ཐུགས་དང་དབྱེར་མེད་པར་བྱིན་གྱིས་བརླབ་པ་ལུང་
བསྟན་པས། མངོན་ཤེས་དང་རྫུ་འཕྲུལ་སོགས་ལ་ཐོགས་པ་མེད་པར་གྱུར་ནས། སེམས་ཅན་མང་
པོ་སྨིན་གྲོལ་ལ་བཀོད་པར་མཛད། འཚོ་བ་བསོད་སྙོམས་ཁོ་ན་ལ་མཛད། ཐུགས་དམ་གྱི་མཐིལ་
སྨྱུང་གནས་ཁོ་ན་ལ་གནང་ཞིང་། མནལ་ལམ་རེ་རེ་ལའང་སངས་རྒྱས་ཀྱི་ཞིང་ཁམས་ཚད་མེད་རེ་
གཟིགས། ནུབ་གཅིག་གི་མནལ་ལམ་དུ་འོད་དཔག་མེད་དང་། སྨན་གྱི་བླ་སོགས་སངས་རྒྱས་དང་
བྱང་སེམས་བསམ་གྱིས་མི་ཁྱབ་པ་ཞིག་བཞུགས་པའི་དབུས་ན་ཁོང་ཡོད་པར། བྱང་སེམས་དེ་
རྣམས་ན་རེ། ངེད་རྣམས་སུ་ཡིད་དུ་འོང་བ་ཞིག་གི་བུ་གྱིས་ཞེས་གསུངས་བཞིན་འདུག་པ་ན། འཁོར་
དེའི་དབུས་སུ་ཁྱེའུ་དཀར་པོ་ཡིད་དུ་འོང་བ་ལང་འཚོ་དར་ལ་བབ་པ་བྱད་བཞིན་མཛེས་པ་འོད་
ཟེར་ཁ་དོག་སྣ་ལྔ་འཕྲོ་བ་ཞིག་ན་རེ། འདི་ནི་བདག་ལ་སྐྱེ་བ་བཅུ་བདུན་དུ་ལས་འབྲེལ་བཞག་པ་
ཡིན་པས། བདག་རང་གི་བུའོ་གསུངས་ནས་འོད་ཟེར་ཐམས་ཅད་བདག་ལ་ཐིམ་སོང་བ་དང་མནལ་
སད། ནངས་པར་ལྷ་བཟོ་བ་བོས་ཏེ་དག་སྣང་གི་ཞིང་བཀོད་དེ་དག་བཞེངས་པར་མཛད། སྐུ་ཚེ་
ཧྲིལ་པོར་ཤ་དང་ཆང་ལྗགས་ཐོག་ཏུ་བཞེས་མ་མྱོང་། གྲུབ་རྟགས་དང་སྤྲུལ་པ་སོགས་ཀྱིས་འགྲོ་
དོན་བསམ་གྱིས་མི་ཁྱབ། མཐར་ངོ་མཚར་བའི་ལྟས་དུ་མ་དང་བཅས་སྐུ་གཤེགས་པའི་གདུང་ལ་
ཐུགས་རྗེ་ཆེན་པོའི་སྐུ་མང་པོ་བྱོན་ཞིང་། གཞན་ཐམས་ཅད་རིང་བསྲེལ་དུ་སོང་བར་མཆོད་རྟེན་གྱི་ནང་
དུ་བཞུགས་པར། ད་ལྟ་ཡང་དད་ཅན་གྱིས་གསོལ་བ་བཏབ་ན་རིང་བསྲེལ་བྱོན་པར་གྲགས་སོ། ། །
དེ་ཡིས་རྗེས་སུ་བཟུང་བ་ཞང་སྟོན་དགྲ་འཇིགས་ནི། ཁྲོ་ཕུར་སྐུ་འཁྲུངས་པའི་ཚེ། ས་གཡོ་
བ་དང་གློག་འཁྱུག་པ། འབྲུག་སྒྲ་སྒྲོགས་པ་སོགས་ཀྱི་ལྟས་དུ་མར་བྱུང་བས། དེ་སྐོར་གྱི་མི་དང་།
ཡབ་མེས་རྣམས་ཀྱིས་དགྲ་ཞིག་ཡོད་པར་སྙམ་སྟེ་འཇིགས་ཤིང་སྐྲག་པས། ཁྱེའུ་མཚན་ལའང་
 

དགྲ་འཇིགས་ཞེས་ཐོགས། ལོ་བདུན་པ་ན་འབྲི་ཀློག་ཐམས་ཅད་ལེགས་པར་མཁྱེན། བྱང་སེམས་
སྲུ་པ་རྡོ་རྒྱལ་གྱི་མདུན་ནས་རབ་ཏུ་བྱུང་སྟེ་བཙུན་པའི་མཆོག་ཏུ་བཞུགས། དེ་ནས་རིམ་གྱིས་ས་སྐྱ་
ལ་ཕེབས་ཏེ། ཚད་མ་སྡེ་བདུན་སོགས་དང་། བྱམས་ཆོས་སྡེ་ལྔ། ས་སྡེ་ལྔ། མངོན་པ་གོང་འོག་
འདུལ་བ་སོགས་བཀའ་དགོངས་འགྲེལ་དང་བཅས་པ་ལ་མཁས་པར་གྱུར་ཏེ། དགུང་ལོ་ཉེར་དགུ་
པ་ལ་དབུས་གཙང་དུ་གྲྭ་སྐོར་མཛད་པས་མཁས་པའི་གྲགས་པ་ཆེན་པོ་ཐོབ། ཁྱད་པར་དུ་འདུལ་
བ་ལ་མཁས་ཤིང་འདུལ་བ་ལུང་ཐུགས་ཐོག་ནས་གསུངས་ནུས། རྒྱུན་མར་གྲྭ་པ་ལྔ་བརྒྱ་རེ་ཙམ་
གྱི་མཁན་པོ་མཛད་དེ་སྐྱོང་ཞིང་བཀའ་གདམས་ཀྱི་རྣམ་ཐར་གཙང་མར་འཛིན། ཐུགས་དམ་གྱི་
་མཐིལ་སྨན་བླ་དང་སྒྲོལ་མ་ལ་མཛད་ཅིང་སྒྲོལ་མས་ལུང་བསྟན་པ་ལྟར། བྱང་སེམས་སྲུ་པའི་མདུན་
ནས་འཕགས་པ་ཞལ་བཅུ་གཅིག་པའི་གདམས་ངག་སྐོར་ཡོངས་རྫོགས་ཞུས་ཏེ། སྨྱུང་གནས་ཁོ་ན་
་མཛད་ནས་སྒྲུབ་པ་ལོ་གསུམ་དང་ཟླ་བ་བཞི་སོང་བའི་ཚེས་བཅོ་ལྔའི་ནུབ་ཀྱི་ཆ་དང་པོར། སྒྲོལ་མ་
ཉེར་གཅིག ནམ་ཕྱེད་ཙམ་ན། སངས་རྒྱས་སྨན་བླ་མཆེད་བརྒྱད། ནམ་ལངས་ཁར་འཕགས་པ་
སྤྱན་རས་གཟིགས་ལ་བྱ་སྤྱོད་ཀྱི་རྒྱུད་སྡེའི་ལྷ་ཚོགས་དུ་མས་བསྐོར་བ་རྣམས་ཀྱིས་ཞལ་གཟིགས།
དབང་བསྐུར་བྱིན་གྱིས་བརླབས། བུ་ཁྱོད་ཀྱིས་དད་ཟས་དང་གཤིན་ཟས་མ་ཟ་བར། རི་ཁྲོད་དབེན་
པར་བརྟེན་ལ་ནུས་ན་བཅུད་ལེན་གྱིས། མི་ནུས་ན་བསོད་སྙོམས་གྱིས་ལ་སེམས་ཅན་གྱི་དོན་མཛོད་
ཅེས་ལུང་བསྟན། དེར་ཁོང་གི་བྱང་སེམས་སྲུ་པའི་མདུན་རི་ཁྲོད་དུ་འགྲོ་བར་ཞུས་པས། ད་རུང་ལོ་
གསུམ་གདན་ས་གྱིས། གྲྭ་པ་འདི་རྣམས་སྐྱོངས་གསུངས་ནས་ཐུགས་དམ་རྟེན་ཤེལ་གྱི་འཕགས་
པའི་སྐུ་དེ་གནང་། དེ་ནས་བླ་མའི་བཀའ་བཞིན་གདན་ས་ལོ་གསུམ་མཛད་གྲུབ་འཕྲལ། ན་བཟའ་
དང་བཞུགས་གདན་སོགས་ཐམས་ཅད་སྤོང་དག་མཛད། ལུང་པའི་ཕུ་རྫ་གསེབ་ཅིག་ཏུ་སུས་ཀྱང་
མི་མཐོང་བར་བྱས་ཏེ་སྨྱུང་གནས་ཟླ་བ་གསུམ་མཛད་པས། ཚད་ནད་དྲག་པོ་ཞིག་ཞག་བདུན་གྱི་
བར་བྱུང་བར། ད་ལན་ང་རང་ཤི་བ་ཡིན་འདྲ་སྙམ་པ་ཞིག་བྱུང་བའི་ཐོ་རེངས། སྤྱན་རས་གཟིགས་
ཀྱི་ཁྱོད་སྐྱེ་བ་མང་པོའི་གོང་དུ་རྒྱ་གར་ལ་ཉ་པ་ཞིག་ཏུ་སྐྱེས། དེ་དུས་ཉ་རྣམས་གསོན་པོ་ཆུ་ཚན་དུ་
 

བཙོས་ནས་ཟོས་པས། དེའི་རྣམ་སྨིན་ཆུ་ཚན་ཁོལ་མའི་དམྱལ་བར་སྐྱེས་ཏེ་ལོ་གྲངས་དུང་ཕྱུར་སྡུག་
བསྔལ་མྱོང་བའི་ཚེ། བདག་གིས་འོད་ཀྱིས་ཕོག་པས་མིར་སྐྱེས་ཏེ་སྐྱེ་བ་བཅུ་དྲུག་བརྒྱུད་པའི་ཚེ་
བདག་ལ་འབྲེལ་བ་བཞག་པ་ཡིན་པས། ད་རེས་ང་ཡིས་རྗེས་སུ་བཟུང་ཞིང་ནད་འདིས་སྒྲིབ་པའི་
ལྷག་མ་དག་པ་ཡིན་གསུངས་ཏེ་ཕྱག་གི་བྱབ་པས་སྙུན་ལས་གྲོལ། དེ་ནས་ཀྱང་དཀའ་སྤྱད་དྲག་པོ་
མཛད་པས། ལན་ཅིག་རླུང་ལངས་ཏེ་ཞག་བདུན་གྱི་བར་ཐུགས་དྲན་མེད་དུ་བརྒྱལ་སོང་བ་ཡར་
སོས་སྐབས། ཤིང་སྤེན་མ་མེར་བསྲེག་པའི་ཐལ་བ་ཆུར་བསྐོལ་ཏེ་གསོལ་བ་དང་། ཡང་བར་བར་
རླུང་ལངས་པ་ན། རེས་འགའ་ཟླ་ཚོད་གསོལ་བ་དང་། རེས་ལུག་རྫིའི་སྣབས་ལུད་སྐམ་པོ་ཆུར་
བསྐོལ་ནས་རླུང་གནོན་མཛད་པ་དང་། ཡང་ཞལ་དུ་ཆུ་ཐིགས་གཅིག་ཙམ་མ་གསོལ་བ་ཟླ་བ་བདུན་
དུ་བཞུགས་པ་སོགས་ལོ་གསུམ་ལ་དཀའ་བ་སྤྱད་ནས་འཕགས་པའི་བསྐྱེད་རྫོགས་བསྒོམས་པས་
གྲུབ་པ་བརྙེས་ཏེ་སྔ་དྲོ་དང་ཕྱི་དྲོར། ནུབ་རི་དང་ཤར་རིར་ཉི་མ་གཟིགས་སུ་ནམ་མཁའ་ལ་འཕུར་
ཏེ་བྱོན་པ་དང་། ཆུ་བོ་གྱེན་ལ་བཟློག་པ་སོགས་རྫུ་འཕྲུལ་ཡ་མ་ཟུང་ཅི་རིགས་པ་དུ་མ་བསྟན། སྐུ་
གཤེགས་པའི་ཚེ་ངོ་མཚར་བའི་ལྟས་དུ་མ་དང་བཅས་ཏེ་གཤེགས་ཤིང་། རིང་བསྲེལ་བྲེ་དོ་དང་།
ཐུགས་ལྗགས་གཉིས་མ་ཚིག་པར་བྱོན་པ་བཅས་གདུང་རྟེན་གཉིས་ཀྱི་ནང་དུ་བཞུགས་སོ། ། ་
དེ་ཡིས་རྗེས་སུ་བཟུང་བ་ནི། བྱང་པ་མཁན་ཆེན་རྩི་འདུལ་པ་ཆེན་པོ་སྟེ། འཁྲུངས་ཡུལ་
བཞད་ཀྱི་བྱ་ཚང་ཆོས་སྡིང་བྱ་བར་ཡིན། ཆུང་ངུ་ནས་ཀྱང་སྔོན་ལས་ཀྱི་རིགས་སད་པ་དང་ལྡན་པ་
ཞིག་སྟེ། དགུང་ལོ་བརྒྱད་པའི་མནལ་ལམ་དུ། རང་གི་ཡུལ་གྱི་རྒྱབ་རི་དེའི་ངོས་ལ་མེ་ཏོག་ཨུཏྤལ་
མང་པོ་སྐྱེས་ཤིང་། མེ་ཏོག་རེ་རེའི་སྟེང་ན་རྗེ་བཙུན་མ་སྒྲོལ་མ་རེ་རེ་བཞུགས་པ་རྨིས་པ་དང་། ལོ་
དགུ་ལོན་དུས་སྐབས་ཤིག་བྱིས་པ་མང་པོ་དང་ལྷན་ཅིག་རྩེད་མོ་བྱེད་པ་ན། རེ་ཞིག་ཁོང་གི་སྐུ་ལུས་
ལས་ཤིག་གཅིག་ས་ལ་ལྷུང་བ་ན། འགྱོད་པ་སྐྱེས་ཏེ་བྱིས་པ་ཐམས་ཅད་ཀྱིས་བཙལ་ཀྱང་མ་རྙེད།
བྱིས་པ་གཞན་ཐམས་ཅད་ཁྱིམ་དུ་ལོག་སྟེ་ཁོང་ལ་ད་འགྲོ་ཞུས་པས། ང་ཡིས་ཤིག་མ་རྙེད་གསུངས་
ནས་དེ་ནུབ་ཤིག་ལྷུང་ས་དེར་གཟིམས། སང་ནངས་པར་ཤིག་གི་རོ་ཞིག་དེར་རྙེད་པ་ན་ཐུགས་
 

ཀར་སྦྱར་ཏེ། ང་ཡི་ཕ་མ་འདི་སྙིང་རྗེ་གསུངས་ཤིང་མང་པོར་བཤུམས། ཡང་འབྲི་ཀློག་ལ་བསླབ་
དུས་སུ་མདོ་སྡེ་རྣམས་ལས་འདོད་ཡོན་གྱི་ཉེས་དམིགས་བསྟན་པ་གཟིགས་དུས་སྤྱན་ཆབ་མང་པོ་
འབྱུང་བ་དང་། གཞན་གྱི་ཆོས་བསྟན་པ་གཟིགས་པར་ང་རང་ཆོས་བྱ་དགོས་ཞེས་གསུངས་པ་དང་།
ཆོས་འགྲུབ་པའི་སྨོན་ལམ་ཡང་ཡང་འདེབས་པ་དང་། གཞན་ལ་ན་ཚ་ཟུག་ག་ཟེར་བྱུང་བར་གཟིགས་
ན༑ ནད་འདི་ང་ལ་བྱུང་ན་ཕ་མ་འདིས་ཆོས་བྱེད་དུ་བཅུག་སྙམ་པ་དང་། རྨི་ལམ་དུའང་རབ་ཏུ་བྱུང་
བ་ཡང་ཡང་རྨིས་པ་གསུངས་པ་དང་། ཡང་རྨི་ལམ་དུ་མི་དཀར་པོ་ཞིག་གིས་ཁྱོད་ཡིད་གདུང་བར་
མ་བྱེད་དང་ནམ་ཞིག་ན་རབ་ཏུ་བྱུང་སྟེ་འགྲོ་བ་སྒྲོལ་བའི་དེད་དཔོན་ཆེན་པོར་འགྱུར་རོ། །ཞེས་
ཟེར་བ་རྨིས་པ་དང་། ཡང་རྨི་ལམ་དུ། པོ་ཏ་ལ་ཡི་བཀོད་པ་ཐམས་ཅད་ལེགས་པར་སྣང་བར་བྱུང་
གསུངས་པ་དང་། དུས་རྒྱུན་མར་སེམས་ཅན་ཉམ་ང་བ་ལ་སྙིང་རྗེ་ཆེ་ཞིང་འཁོར་བ་ལ་སྐྱོ་བ་ཡང་
ཡང་སྐྱེས་ཏེ། དགུང་ལོ་ཉེར་གཅིག་པར་རབ་ཏུ་བྱུང་ནས། བྱམས་ཆོས་གཙོ་བོར་གྱུར་པའི་བཀའ་
དགོངས་འགྲེལ་བཅས་ལ་གསན་སྦྱོང་མཐར་ཕྱིན་པས་མཁས་དང་བཙུན་པའི་གྲགས་པ་ཐོབ།
མཚན་ཐུགས་རྗེ་བྱང་ཆུབ་ཐོགས། ཚུལ་ཁྲིམས་ཀྱི་དྲི་ཞིམ་པོ་དྲོ་ལམ་རེ་ཚུན་ལ་ཁྱབ། ནམ་ཞིག་
མདོག་སྟོད་ཀྱི་ལུང་པའི་མདའ་དེར་ནུབ་གཅིག་གཟིམ་པའི་མནལ་ལམ་དུ་ལུང་པ་དེའི་མདའ་ན་
བུད་མེད་སྔོན་མོ་ཞིག་གིས་གཎྜི་ཞིག་བརྡུང་བཞིན་འདུག་པར། སྐད་ཅིག་གིས་ལུང་པ་དེ་མི་ཡིས་
གང་སོང་བར་རྨིས་པར། ལུང་པ་དེར་ཆོས་སྡེ་ཞིག་བཙུགས་ན་དར་པོ་ཞིག་འོང་བའི་ལྟས་སུ་དགོངས་
་ཏེ༑ ཆོས་གྲྭ་ཆེན་པོ་དཔལ་ལྡན་མདོག་སྟོད་ཀྱི་གཙུག་ལག་ཁང་བཞེངས་ནས་དགེ་འདུན་གྱི་སྡེ་
བཙུགས་པས་སྐུ་བསོད་ཤིན་ཏུ་རྒྱས་ཏེ་གྲྭ་ཚང་སྟོང་ཕྲག་ལྷག་ཙམ་རེ་འདུས་པར་གྱུར། བསྟན་པ་
ལ་ཕན་པའི་ཕྲིན་ལས་ཤིན་ཏུ་རྒྱས། ཐུགས་དམ་གྱི་མཐིལ་བདག་གཞན་བརྗེ་བ་དང་སྨན་བླ་དང་
སྒྲོལ་མ་ལ་གཙོ་བོར་མཛད་པ་ལ། ནུབ་གཅིག་གི་མནལ་ལམ་དུ་སྒྲོལ་མས་ལུང་བསྟན་པ་ལྟར།
བླ་མ་ཞང་སྟོན་དགྲ་འཇིགས་ཀྱི་མདུན་དུ་བྱོན་ཏེ་འཕགས་པ་ཞལ་བཅུ་གཅིག་པའི་གདམས་ངག་
ལག་ལེན་བཅས་ཚང་མ་ཞུས་ཏེ་སྨྱུང་གནས་ཆ་སྟོང་ཕྲག་གཅིག་གི་དམ་བཅའ་ཕུལ་ནས་ཕྱིར་
 

ཕེབས་ཤིང་སྨྱུང་གནས་ལ་བཞུགས་པ་ན། སྨྱུང་གནས་ཆ་སུམ་བརྒྱ་སོང་བའི་ས་ག་ཟླ་བའི་ཚེས་
བཅོ་ལྔའི་ཉིན། འཕགས་པ་ཐུགས་རྗེ་ཆེན་པོ་ཕྱག་སྟོང་སྤྱན་སྟོང་གིས་དངོས་སུ་ཞལ་གཟིགས་ཏེ་
ལུང་བསྟན་ཞིང་གྲུབ་པ་བརྙེས། བྱང་ཆུབ་ཀྱི་སེམས་བསྒོམ་པའི་གེགས་སེལ་དུ་རྗེ་བཙུན་མ་སྒྲོལ་
མས་ཞལ་གཟིགས་ནས་གེགས་སེལ་མཛད། ཡང་མནལ་ལམ་དུ་རྣམ་པར་རྒྱལ་མའི་ཁང་བཟང་
དུ་རིགས་ལྔའི་སྤྲུལ་པའི་ལྷ་མོ་ལྔས་དབང་བཞི་བསྐུར་ནས་དགེ་བའི་བཀྲ་ཤིས་མང་པོར་མཛད་པ་
སོགས་བསམ་གྱིས་མི་ཁྱབ།སེམས་ཅན་ཚད་མེད་པ་སྨིན་གྲོལ་ལ་བཀོད། དགུང་ལོ་གྱ་བཞི་བཞེས་པའི་
ཚེ་ངོ་མཚར་བའི་ལྟས་དུ་མ་དང་བཅས་ཏེ་སྐུ་གཤེགས་པའི་ཚུལ་བསྟན་ཏེ་དེ་མ་ཐག་ཏུ་
བྱམས་པའི་དྲུང་དུ་བྱོན་ནས་དེ་ནས་བདེ་བ་ཅན་དུ་གཤེགས་པར་གྲགས་པ་སོགས་རྣམ་ཐར་
བརྗོད་པ་ལས་འདས་སོ། ། ་
དེ་ཡིས་རྗེས་སུ་བཟུང་བ་ནི། ཆོས་རྒྱལ་བདེ་བ་ཅན་པ་ཤཱཀྱ་བྱང་ཆུབ་སྟེ། འཁྲུངས་ཡུལ་
མདོག་སྨད་བྱ་བ་ཡིན། དགུང་ལོ་བདུན་པ་ལ་རབ་ཏུ་བྱུང་སྟེ་ཐོས་བསམ་ལ་བརྩོན་པས། བཅོ་ལྔ་
པ་ལ་ཕར་ཕྱིན་དང་འདུལ་བ་ལེགས་པར་མཁྱེན་ནས་བཤད་པར་མཛད། ཁྱད་པར་དུ་འདུལ་བ་
ལ་མཁས། ཐུགས་དམ་གྱི་མཐིལ་སྒྲོལ་མ་དང་སྨན་བླ་ལ་མཛད་ཅིང་། དབྱར་ཟླ་འབྲིང་པོའི་ཚེས་
ཉེར་བརྒྱད་ལ་སེང་ལྡེང་ནགས་ཀྱི་སྒྲོལ་མ་གཙོ་འཁོར་གསུམ་གྱིས་དངོས་སུ་ཞལ་གཟིགས། དེས་
ལུང་བསྟན་པ་བཞིན་མཁན་ཆེན་རྩི་འདུལ་བ་ཆེན་པོའི་དྲུང་དུ་བྱོན་ཏེ། འཕགས་པ་སྤྱན་རས་གཟིགས་
ཀྱི་ཆོས་སྐོར་ཚང་མ་གསན། བླ་མའི་བཀའ་བཞིན་ཡི་དམ་གྱི་གྲངས་བསྙེན་ཉེར་གཅིག་ཙམ་དེར་
མཛད། སླར་ཕེབས་ཏེ་མདོག་སྟོད་ཀྱི་གདན་ས་བཏབ་པས་སྐུ་བསོད་ཆེར་རྒྱས། ལོ་རེ་ལ་ཕར་
ཕྱིན་དང་འདུལ་བའི་བཤད་གྲྭ་ཚར་ཉི་ཤུ་ཙམ་རེ་བྱུང་། སྨྱུང་གནས་ཚར་སྟོང་ཕྲག་གཅིག་དམ་བཅའ་
མཛད་དེ་བཞུགས་པའི་སུམ་བརྒྱ་སོང་བའི་ཚེས་བརྒྱད་ཀྱི་ནུབ་མོ་དག་སྣང་དུ། འོད་ཟེར་དཀར་པོ་
ཞིག་ལ་བརྟེན་ཏེ། པོ་ཏ་ལར་ཕེབས་པར་བཀོད་པའི་ཁྱད་པར་ནི་མདོ་ལས་ཇི་སྐད་འབྱུང་བ་བཞིན།
དག་པ་རབ་འབྱམས་ཀྱི་རིན་པོ་ཆེའི་ས་གཞི། རིན་པོ་ཆེའི་ལྗོན་ཤིང་དང་མེ་ཏོག སྤྲུལ་པའི་བྱ་དང་
 

རི་དྭགས། བདུད་རྩིའི་རྫིང་བུ་སོགས་དུ་མས་བསྐོར་བའི་དབུས་སུ་རིན་པོ་ཆེ་ལས་གྲུབ་པའི་ག་
ཞལ་མེད་ཁང་གི་དཀྱིལ། རིན་པོ་ཆེ་དང་པདྨ་དང་ཟླ་བའི་གདན་ལ་འཕགས་པ་སྤྱན་རས་གཟིགས་
དབང་ཕྱུག་ཐུགས་རྗེ་ཆེན་པོ་ལ་འཁོར་ཕྱོགས་བཅུའི་སངས་རྒྱས་བྱང་སེམས་དཔག་ཏུ་མེད་པས་
བསྐོར་ཏེ་བཞུགས་པ་དངོས་སུ་མཇལ། འཕགས་པའི་ཞལ་ནས་ལེགས་པའི་དབུགས་དབྱུངས་དང་།
འོད་ཟེར་གྱི་དབང་བསྐུར་བྱིན་རླབས་ལུང་བསྟན་བཅས་ཐོབ། ཏིང་ངེ་འཛིན་གྱི་སྒོ་དུ་མ་ཐུགས་ལ་
འཁྲུངས། དེ་ནས་བཟུང་སྟེ་གྲུབ་རྟགས་དང་མངོན་ཤེས་སོགས་ལ་ཐོགས་པ་མེད་ཅིང་། སེམས་
ཅན་གྱི་དོན་དཔག་ཏུ་མེད་པ་ཞིག་མཛད་དེ། མཐར་ངོ་མཚར་བའི་ལྟས་དུ་མ་དང་བཅས་ནས་རི་
བོ་ཆེན་པོ་པོ་ཏ་ལར་གཤེགས་སོ། །
དེ་ཡིས་རྗེས་སུ་བཟུང་བ་མཁན་ཆེན་ཆུ་བཟང་པའི་འཁྲུངས་ཡུལ་ནི། མུས་ཀྱི་དུང་དཀར་
བྱ་བ་ཡིན། རབ་ཏུ་བྱུང་བའི་མཚན་བྱང་ཆུབ་འབར་ཏེ་མཁས་པའི་སྒོ་ནས་བསྟན་པའི་བྱ་བ་རྒྱ་ཆེར་
མཛད། དུས་རྟག་པར་རི་ཁྲོད་དབེན་པར་བརྟེན་ཅིང་དགུང་ལོ་ཉི་ཤུ་པ་ལ་བསྙེན་པར་རྫོགས། སྒྲུབ་
པ་ལ་རྩེ་གཅིག་ཏུ་བཞུགས་པའི་ནུབ་གཅིག་མནལ་ལམ་དུ་མི་དཀར་པོ་གཅིག་བྱུང་སྟེ། ཁྱོད་ང་
དང་ལས་འབྲེལ་ཡོད་པས་མདོག་སྟོད་རྩི་འདུལ་བ་ཆེན་པོའི་མདུན་ནས་ལུང་དང་སྒྲུབ་ཐབས་
ཞུས་ལ་ཉམས་སུ་ལོངས་གསུངས་པའི་ལུང་བསྟན་ལྟར་ཁོང་གི་མདུན་དུ་ཕེབས་ཏེ། འཕགས་པའི་
ཆོས་སྐོར་ཚང་མ་ཞུས། བླ་མའི་བཀའ་ལྟར་དེར་སྨྱུང་གནས་མཛད་དེ་སྒྲུབ་པ་སུམ་བརྒྱ་སོང་བའི་
ཚེས་བཅོ་ལྔའི་ཉིན་འཕགས་པ་སྤྱན་རས་གཟིགས་ཕྱག་སྟོང་སྤྱན་སྟོང་ལ་བཀའ་གདམས་བརྒྱུད་
པའི་བླ་མ་རྣམས་ཀྱིས་བསྐོར་བས་དངོས་སུ་ཞལ་གཟིགས། སྒྲུབ་ཡུན་དེ་ཙམ་རིང་བ་ལ་མི་མཇལ་
བའི་ཡུས་གསོལ་བ་ན། འཕགས་པའི་ཞལ་ནས་ང་ཁྱོད་དང་སྐད་ཅིག་ཙམ་ཡང་མི་འབྲལ་བར་ཡོད་
ཀྱང་། དང་པོ་ཁྱོད་ལ་ལུང་བསྟན་དུས་སུ་འདི་བདུད་ཀྱི་སྤྲུལ་པ་ཡིན་ནམ་སྙམ་པའི་ཁྱོད་ལ་རྟོག་པ་
སྐྱེས་པ་དེས་སྒྲིབ་པ་ཡིན་གསུངས་ཏེ་བྱིན་གྱིས་བརླབས། སེམས་ཅན་གྱི་དོན་དཔག་ཏུ་མེད་པ་གྱིས་
ཤིག་གསུངས་པའི་ལུང་བསྟན་བརྙེས། དེ་ནས་བཟུང་འཕགས་པ་དང་རྟག་ཏུ་མི་འབྲལ་བར་བཞུགས་
 

ཤིང་། འཚོ་བ་བསོད་སྙོམས་ལ་བརྟེན་ཏེ་དགེ་འདུན་སུམ་བརྒྱ་རེའི་འཚོ་བ་རྒྱུན་དུ་སྦྱོར་བ་སོགས་
བསྟན་འགྲོའི་དོན་མཐའ་ཡས་པ་མཛད། དགུང་ལོ་བརྒྱད་བཅུ་ལོན་པའི་ནམ་མཐོང་གི་ཟླ་བར་
དོན་ཞགས་ཀྱི་སྒྲུབ་པ་མཛད་པར་དེའི་དཀྱིལ་འཁོར་གྱི་ཞལ་མངོན་སུམ་དུ་གཟིགས་ཤིང་། ལྷ་
རྫས་ཀྱི་མེ་ཏོག་སིལ་མའི་ཆར་ཆེན་པོ་བབས། སྒྲ་དང་འོད་ལ་སོགས་པའི་ངོ་མཚར་བའི་རྟགས་དུ་
མ་བྱུང་། ཡང་སྨན་བླའི་ཆོ་ག་མཛད་པའི་ཚེ་སངས་རྒྱས་སྨན་བླ་མཆེད་བརྒྱད་ཀྱིས་ཞལ་གཟིགས་
གནོད་སྦྱིན་གྱི་སྡེ་དཔོན་ཆེན་པོ་རྣམས་ཀྱིས་ལྷ་ཡི་བདུད་རྩི་དྲངས། གནས་ཆོག་མཛད་པའི་ཚེ་འཕགས་
པའི་གནས་བརྟན་ཆེན་པོ་འཁོར་དང་བཅས་པ་དངོས་སུ་བྱོན་པ་སོགས་ངོ་མཚར་མཐའ་ཡས།
ལན་ཅིག་ཆོས་གསུངས་པའི་ཚེ་ད་སྟེ་ལོ་སུམ་བརྒྱ་ཙམ་སོང་བ་ན་གནས་འདིར་དུས་རྟགས་གསུམ་
འོངས། དེའི་དུས་སུ་ང་ཡི་ཆོས་འདི་སྒྲུབ་སླ་ལ་ཕན་ཐོགས་ཆེ་བ་ཡིན་པས་ནན་ཏན་གྱིས་ཤིག །ལས་
ངན་སྡིག་པའི་ཕྱགས་ཤིང་ཡིན་ནོ་གསུངས། རེ་ཞིག་གི་ཚེ་ད་ང་འགྲོ་བ་ཡིན། ང་ཡི་ལམ་རྒྱགས་
ལྷག་མ་གང་ཡོད་ཀྱིས་དགེ་བ་གཞན་བྱེད་མི་དགོས། སྨྱུང་གནས་ཚོགས་པའི་མི་རྣམས་ལ་རབ་
འབྱོར་ན་གདན་གཅིག །མ་འབྱོར་ན་ཐོར་ཐུག་རེ་དྲོངས། དེའང་མ་འབྱོར་ན་ཚྭ་དང་འོ་མ་ཙམ་རེ་
དྲོངས། དེའང་མ་འབྱོར་ན་ཆུ་དང་མེ་ཤིང་དུམ་པ་རེའི་གཞི་གྱིས་དང་འདི་ཁོ་ན་བསོད་ནམས་ཆེ་
བར་རང་ལ་འཕགས་པས་དངོས་སུ་གསུངས་པ་ཡིན། མི་ཡི་ཟེར་ལོ་ཙམ་མིན། འཕགས་པ་ཁོང་
གིས་རྫུན་མི་གསུངས་ཞེས་པ་ལ་སོགས་པའི་ཞལ་གདམས་དུ་མར་གནང་སྟེ་སྐུ་གཤེགས་པ་ན།
པུར་ཞག་བདུན་བཞག་ན་འཇའ་ལུས་སུ་ཡལ་རྒྱུ་ལ། ཞག་གསུམ་ན་བྱིས་པ་ལོ་བདུན་ཅན་གྱི་ལུས་
ཙམ་དུ་སོང་ཡོད་པར། བུ་ཆེན་ཞིག་གིས་མཐོང་སྟེ་གདུང་སྐལ་མ་ཐོབ་ཏུ་དོགས་པས་སྐུ་གདུང་བཞུས་
པར་རིང་བསྲེལ་གྱི་ཕུང་པོར་གྱུར་ཏོ། ། ་
དེ་ཡིས་རྗེས་སུ་བཟུང་བ་ཆོས་རྗེ་ཤེས་རབ་འབུམ་པ་ནི། འཁྲུངས་ཡུལ་མདོག་སྟོད་རྫ་རོང་
དུ་ཡིན། གཞོན་ནུའི་མཚན་བཟང་པོ་དཔལ་དུ་བཏགས། དགུང་ལོ་བཅུ་གཅིག་པ་ལ་རབ་ཏུ་བྱུང་།
མཚན་ཤེས་རབ་འབུམ་ཞེས་གསོལ། ་བསྟན་པ་རིན་པོ་ཆེ་ལ་གུས་ཤིང་འདུལ་བའི་ཚུལ་ལུགས་
 

དང་མཐུན་པར་བཞུགས། ཕར་ཕྱིན་དང་མདོ་སྡེ་རྒྱན་སོགས་ལེགས་པར་མཁྱེན་ཏེ། དགུང་ལོ་དེ་
ཉིད་ལ་བཤད་པ་མཛད་པས་ཤེས་རབ་ཆེ་བའི་གྲགས་པ་ཐོབ། དགུང་ལོ་ཉི་ཤུ་པ་ལ་དཀའ་བཞི་
མཁྱེན་ནས་གྲྭ་བསྐོར་མཛད། འཚོ་བ་བསོད་སྙོམས་ལ་བརྟེན་པ་སོགས་སྦྱངས་པའི་ཡོན་ཏན་བཅུ་
གཉིས་ལ་གནས། སྔོན་འབྲེལ་གྱི་སྟོབས་ཀྱིས་ཇོ་ནང་ཀུན་སློང་ཆེན་པོའི་དྲུང་དུ་མཇལ་ཏེ། མདོ་
རྒྱུད་མན་ངག་དུ་མ་དང་། ཁྱད་པར་དུ་དཔལ་དུས་ཀྱི་འཁོར་ལོའི་རྒྱུད་འགྲེལ་མན་ངག་སྒྲུབ་དཀྱིལ་
ལག་ལེན་བསྐྱེད་རྫོགས་རྣམས། ཐུགས་རྗེ་ཆེན་པོའི་དམར་ཁྲིད་ལ་སོགས་པ་དུ་མ་གསན་ནས།
སྒྲུབ་པ་ཡུན་རིང་མཛད་པས་ཉམས་རྟོགས་ཀྱི་རྩལ་རྫོགས་ཏེ། གཞན་རྒྱུད་སྨིན་པར་མཛད་ཅིང་།
མངོན་ཤེས་དང་སྒྲུབ་རྟགས་སོགས་དུ་མར་སྣང་། ཇོ་ནང་པ་ཆེན་པོའི་ལུང་བསྟན་ལྟར། མུས་ཤུ་གུ་
ཚལ་དུ་དགོན་པ་བཏབ་པས་ཆོས་དང་དཔལ་འབྱོར་ཤིན་ཏུ་རྒྱས། མི་དང་མི་མིན་གྱི་གདུལ་བྱ་དུ་
མའི་དོན་མཛད། འཇམ་དཔལ་དམར་པོས་ཞལ་གཟིགས། རྗེ་བཙུན་སྒྲོལ་མས་ལུང་བསྟན་པ་
ལྟར། མཁན་ཆེན་ཆུ་བཟང་པ་བྱང་ཆུབ་འབར་གྱི་དྲུང་དུ་བྱོན་ཏེ། འཕགས་པ་བཅུ་གཅིག་ཞལ་
དཔལ་མོ་ལུགས་དང་། དོན་ཞགས་ལ་སོགས་པའི་སྤྱན་རས་གཟིགས་ཀྱི་ཆོས་སྐོར་ཚང་མ་ཞུས་ནས་
སྨྱུང་གནས་ཟླ་བ་གསུམ་དུ་མཛད་པས། འཕགས་པ་བཅུ་གཅིག་ཞལ་ལ་སྒྲོལ་མ་འཇིགས་པ་བརྒྱད་
སྐྱོབས་ཀྱིས་བསྐོར་བ་དངོས་སུ་གཟིགས། དེ་ནས་བཟུང་སྟེ་འཕགས་པ་ཐུགས་རྗེ་ཆེན་པོ་དང་
འབྲལ་མེད་དུ་གྱུར། རྒྱལ་སྲས་ཐོགས་མེད་པ་སོགས་དག་པའི་སློབ་མ་དུ་མ་ཞིག་གིས་གཟིམ་མལ་
ནས། འཕགས་པ་སྤྱན་རས་གཟིགས་རྩ་ཕྱག་བཞི་བཅུ་པའི་རྣམ་པ་དང་། ཕྱག་བཞི་པའི་རྣམ་པ་
ཅན་ཡང་གཟིགས། མཁྱེན་རབ་ཀྱི་རྩལ་ཤིན་ཏུ་ཆེ་ཞིང་བཤད་སྒྲུབ་ཀྱི་སྒོ་ནས་བསྟན་པ་དང་སེམས་
ཅན་གྱི་དོན་ཚད་མེད་པར་མཛད། མཐར་ངོ་མཚར་བའི་ལྟས་དུ་མ་དང་བཅས་སྐུ་གཤེགས། པུར་
བཞུས་པ་ན་སྐུ་གདུང་ཐམས་ཅད་རིང་བསྲེལ་གྱི་ཕུང་པོར་གྱུར་པ་སོགས་རྣམ་ཐར་བརྗོད་ལས་
འདས་སོ། །
དེ་ཡིས་རྗེས་སུ་བཟུང་བའི་ཐུགས་སྲས་ཀྱི་གཙོ་བོ། དུས་གསུམ་གྱི་སངས་རྒྱས་ཐམས་ཅད་
 

ཀྱི་ཐུགས་རྗེའི་མངའ་བདག་རྒྱལ་སྲས་རིན་པོ་ཆེ་ཐོགས་མེད་བཟང་པོ་དཔལ་ཡིན། དེ་ཉིད་ཀྱི་
འཁྲུངས་ཡུལ་དཔལ་ལྡན་ས་སྐྱ་དང་ཉེ་བར་བྲག་སྐྱ་ཆུ་ཤོད་ཅེས་བྱ་བ་ལ། ས་གཡོ་ཞིང་མེ་ཏོག་གི་
ཆར་འབབ་པ་སོགས་ངོ་མཚར་བའི་དགེ་མཚན་དང་བཅས་ཏེ་སྐུ་འཁྲུངས། མཚན་ལ་དཀོན་མཆོག་
བཟང་པོ་བཏགས། སྔོན་གྱི་ཚེ་རབས་དུ་མར་བྱང་ཆུབ་ཀྱི་སེམས་དང་ཆོས་ལ་གོམས་པའི་མཐུས།
ཆུང་ངུ་སྨྲ་ཤེས་ཙམ་ནས་བཟུང་བདག་ལས་གཞན་གཅེས་པར་འཛིན་པའི་ཐུགས་དང་། ཁྱད་པར་
དུ་སེམས་ཅན་དམན་པ་ལ་བྱམས་པ་དང་སྙིང་རྗེ། དཀོན་མཆོག་སོགས་ཡུལ་གོང་མ་ལ་ཞེ་ས་དང་
དད་པ། རྩེད་མོ་ཚུན་ཆད་དམ་པའི་ཆོས་ལ་གཞོལ་བ་ཁོ་ན་ཅན་ཞིག་བཞུགས། དགུང་ལོ་བཅུ་
བཞི་པ་ལ་རབ་ཏུ་བྱུང་བའི་ཚེ་མེ་ཏོག་གི་ཆར་བབས་པ་སོགས་ལྟས་དུ་མར་བྱུང་། མཚན་བཟང་པོ་
དཔལ་དུ་བཏགས། པགས་པའི་ཐུལ་པ་ལུས་ལ་གྱོན་པ་ཙམ་གྱིས་ལྟུང་བ་འབྱུང་བར་དོགས་ནས་
ཤིན་ཏུ་ཡ་ང་བ་བྱུང་གསུངས། དགུང་ལོ་ཉེར་དགུ་སོན་པ་ན་དཔལ་ཨེ་ཡི་གཙུག་ལག་ཁང་དུ་བྱང་
སེམས་རིན་ཆེན་མགོན་གྱི་དྲུང་དུ་བསྙེན་པར་རྫོགས། དེའི་གོང་དགུང་ལོ་བཅོ་ལྔ་ནས་བཟུང་དབུ་
ཕར་འདུལ་མཛོད་ཀྱི་གཞུང་མཐའ་དག་ཐུགས་སུ་ཆུད་ཅིང་མཁས་རིགས་ཀྱི་སྙན་གྲགས་ཀྱིས་
ཁྱབ་སྟེ། བོ་དོང་ཨེ་ཡི་གདན་ས་མཛད། ཆོས་གསན་པའི་བླ་མ་ཡང་། ས་སྐྱ་དཔལ་ལྡན་བླ་མ་དམ་པ།
འཇམ་དབྱངས་འཁོན་སྟོན། དཔང་ལོ་ཆེན་པོ་རིན་ཆེན་བསོད་ནམས་གྲགས། མཁན་ཆེན་ཆོས་རྗེ་
དཔལ། ཆོས་རྗེ་བསོད་ནམས་དཔལ། ཀུན་མཁྱེན་བུ་སྟོན་རིན་པོ་ཆེ། ཀུན་མཁྱེན་དོལ་པོ་པ་
སོགས་དགེ་བའི་བཤེས་གཉེན་ལྔ་བཅུ་སྐོར་ཙམ་ལ་བསྟེན་ཅིང་། རྒྱུ་ཆོས་བོད་དུ་བསྒྱུར་བ་གངས་
ཅན་ལྗོངས་སུ་ཡོད་དོ་ཅོག་ཐམས་ཅད་གསན་མཐོར་ཕྱིན། ཐེག་པ་ཆེན་པོའི་བློ་སྦྱོང་བསྒོམས་པས་
བྱང་ཆུབ་ཀྱི་སེམས་རྣམ་པ་གཉིས་གཞུང་ལས་ཇི་ལྟར་འབྱུང་བ་བཞིན་ཐུགས་ལ་འཁྲུངས། མཛེ་
སྤྲང་བྱུང་བ་དང་། ཤིག་ནད་ཅན།། ནད་གདོན་ཟུག་གཟེར་སོགས་ཀྱིས་མནར་བའི་མདོར་ན་སྙིང་
རྗེ་བའི་སེམས་ཅན་གཟིགས་སོ་ཅོག་གི་སྡུག་བསྔལ་དེ་ཉིད་དུ་དངོས་སུ་བཞེས་ཤིང་། སེམས་ཅན་
དེ་དག་འདི་ཕྱི་གཉིས་ཀ་ལས་གྲོལ་བར་མཛད། ཐུགས་བསྐྱེད་ཆེན་མོ་གསན་པའི་ཚེ་ཡང་འཇའ་
 

འོད་དང་ས་གཡོ་བ་སོགས་ཡ་མཚན་དཔག་མེད་བྱུང་། ཆོས་རྗེ་ཤེར་འབུམ་པའི་མདུན་ནས་སྦྱོར་
དྲུག་གསན་ཅིང་སྒྲུབ་པས་རྟགས་བཅུ་ཡོན་ཏན་བརྒྱད་རྫོགས་ཏེ་གྲུབ་རྟགས་ཐོན་ཀྱང་། བླ་མས་
འཕགས་པ་བཅུ་གཅིག་ཞལ་ཉིད་སྐྱེ་བ་དུ་མའི་ལྷ་སྐལ་དུ་དགོངས་ནས། ཀླུ་སྒྲུབ་དང་། ཙནྡྲ་གོ་མི།
དཔལ་མོ་སོགས་ལུགས་སྲོལ་དུ་མའི་དབང་ཁྲིད་སྒྲུབ་ཐབས་གནང་། བོ་དོང་ཨེ་ཡི་གདན་ས་དགུང་
ལོ་ཉེར་དགུ་ནས་ཞེ་གཉིས་བར་མཛད། དེ་ནས་གདན་སའི་ཆོས་དཔོན་དཔང་ལོ་ཆེན་པོ་ལ་ཞུས་
ཏེ་དབེན་གནས་དངུལ་ཆུའི་ཆོས་རྫོང་དུ་ཕེབས་ནས། ་ཉེ་གནས་མ་གཏོགས་གཞན་སུས་ཀྱང་མི་
མཇལ་བའི་སྐུ་མཚམས་ལོ་ཉི་ཤུ་ཙམ་ལ་སྨྱུང་གནས་དང་། བློ་སྦྱོང་གཙོ་བོར་གྱུར་པའི་ཉམས་བཞེས་
དང་། ཉིན་རེར་ཕྱག་དང་བསྐོར་བ་བརྒྱ་རྩ་རེ་མཛད་པ་སོགས་མདོ་སྔགས་ཀྱི་ཆོས་སྤྱོད་བཅས་ཕལ་
པའི་བློར་མི་ཆུད་པ་ཙམ་མཛད།
ཟླ་བ་དྲུག་ནས་འཕགས་པ་ཞལ་བཅུ་གཅིག་པ་ལ། དོན་ཞགས་ལྷ་ལྔ་སོགས་སྤྱན་རས་
གཟིགས་ཀྱི་ལྷ་ཚོགས་དཔག་ཏུ་མེད་པས་བསྐོར་བ་ཞལ་གཟིགས་ཤིང་བྱིན་གྱིས་བརླབས་པས།
འཕགས་པ་དང་དབྱེར་མེད་པའི་སྟོང་ཉིད་སྙིང་རྗེ་ཁྱད་པར་ཅན་ཐུགས་ལ་འཁྲུངས་ཏེ། དེ་ཡང་རྗེ་
རང་བྱུང་བའི་བུ་ཆེན་རྟོགས་ལྡན་གྱིས། ཐུགས་རྗེ་ཆེན་པོ་ཞེས་པ་གྱང་ལ་རི་མོ་བྲིས་པ་དེ་ལ་ཟེར་
བ་མིན། སེམས་ཅན་ཐམས་ཅད་ལ་བུ་གཅིག་པ་ལྟ་བུའི་འདུ་ཤེས་མངའ་ཞིང་། སྟོང་ཉིད་སྙིང་རྗེའི་
ཀློང་དུ་གྱུར་པ་རྒྱལ་སྲས་ཐོགས་མེད་འདྲ་བ་ལ་ཟེར་བ་ཡིན་གསུངས་པས་མཚོན་ནོ། །རྟག་ཏུ་རང་
སྐྱོན་ཁོ་ན་ལ་རྟོག་ཅིང་གཞན་སྐྱོན་ལ་མི་རྟོག་པས་མཆོག་དམན་ཀུན་གྱིས་ཡོན་ཏན་བརྗོད་པ་
འབའ་ཞིག་ལྟ་བུར་མཛད། འཇིག་རྟེན་ཆོས་བརྒྱད་ཀྱི་རྟོག་པ་གཏན་ནས་མི་མངའ། བྱམས་སྙིང་
རྗེ་བྱང་ཆུབ་ཀྱི་སེམས་ཀྱི་མཐུས་སྐུ་དྲུང་ན་འཁོད་ཅིང་ཉེ་བའི་མི་ཕྱུགས་ཐམས་ཅད་རང་བཞིན་
གྱིས་བློ་དུལ་ཏེ། རི་དྭགས་དང་གཅན་གཟན། བྱིའུ་དང་། བྱི་ལ། ཁྱི་དང་སྤྲང་པོ། སྤྱང་ཀི་དང་
ལུག་སོགས་ཕན་ཚུན་སྡང་བའི་སེམས་དང་བྲལ་ཏེ་ཕན་ཚུན་རྩེད་མོ་བྱེད་པ་སོགས་འབྱུང་།
བཞུགས་གདན་ན་བཟའ་ཚུན་ཆད་གཞན་ལ་སྟེར་བ་སོགས་ཕར་ཕྱིན་དྲུག་ལ་ཆགས་མེད་དུ་སྤྱོད་དེ།
 

མདོར་ན། བརྩེ་དང་སྙན་པར་སྨྲ་བ་དང་། བརྟན་པ་ཉིད་དང་ལག་བརྐྱང་དང༌། །དགོངས་པ་ཟབ་
མོ་ངེས་འགྲེལ་བ། །འདི་དག་བློ་ལྡན་ཉིད་ཀྱི་རྟགས། །ཞེས་པ་ཐམས་ཅད་མངོན་དུ་གྱུར། །སེམས་
བསྐྱེད་སོགས་ཀྱི་ཆོས་གསུངས་དུས་མེ་ཏོག་གི་ཆར་ཆེན་པོ་རྟག་ཏུ་བབ། ཞལ་སྔ་ནས། ཇོ་བོ་ཡབ་
སྲས་ཀྱི་དུས་སུ་སེམས་བསྐྱེད་འདི་བཀའ་དོག་པས་ཕྱིས་ཀྱང་འདི་འབོག་པ་ཉུང་། དེ་སྟབས་ཀྱིས་
བྱང་ཆུབ་ཀྱི་སེམས་རྒྱུད་ལ་སྐྱེས་པ་མང་པོ་མ་བྱུང་། ད་ནས་བཀའ་ཡངས་སུ་བཏང་བ་ཡིན་པས།
ཁྱེད་ཅག་འབོག་ནུས་པ་ཀུན་གྱིས་འབོག་ཅིག་གསུངས། ན་བཟའ་དང་གཟིམ་ཁང་ཚུན་དུ་ཚུལ་
ཁྲིམས་ཀྱིས་དྲིས་ཁྱབ། བཤེས་གཉེན་དང་བུ་སློབ་དུ་མས་ཐུགས་རྗེ་ཆེན་པོའི་སྐུ་ཡང་ཡང་མཇལ།
རྨི་ལམ་སྒྱུ་ལུས་མངོན་ཤེས་རྣམས་ལ་དབང་ཐོབ། སོ་ཐར་དང་བྱང་སེམས་ཀྱི་སྡོམ་པ་ཕོག་པ། འཆད་
རྩོམ་མཛད་པ། དབེན་པ་བརྟེན་པ། གྲུབ་ཐོབ་ཀྱི་སློབ་མ་ཐོན་པ་སོགས་གང་ལ་དཔག་ཀྱང་སྐུ་ཚེ་
ཧྲིལ་པོ་དེ་ཁོ་ནར་མཛད་པ་འདྲ་བ་ཞིག་བཞུགས། སྐབས་དེ་སྐོར་གྱི་བོད་ཀྱི་ཆེ་དགུ་དང་། སྐད་
རིགས་མི་གཅིག་པའི་སྐྱེ་བོ་བགྲངས་ལས་འདས་པ་མཐོང་ཐོས་དྲན་རེག་ཐམས་ཅད་བྱང་ཆུབ་
ཆེན་པོའི་གོ་འཕང་ལ་སྨིན་ཅིང་གྲོལ་བར་མཛད་ནས་བྱ་ལོ་ཟླ་བ་དགུ་པའི་ཉི་ཤུ་ལ་ངོ་མཚར་བའི་
ཆོ་འཕྲུལ་དུ་མ་དང་བཅས་ཏེ་འཕགས་པའི་ཐུགས་ཀར་ཐིམ་མོ། །རྗེ་དེ་ལ་སྐལ་ལྡན་གྱི་མཁས་
 དང་གྲུབ་པ་བརྙེས་པའི་སློབ་མའི་ཚོགས་བསམ་གྱིས་མི་ཁྱབ་པ་ཞིག་བྱུང་བ་དང་། ཐུགས་བསྐྱེད་
དང་སྨོན་ལམ་འགྲན་ཟླ་དང་བྲལ་བའི་སྟོབས་ཀྱིས། དེང་སང་གི་གནས་སྐབས་སུའང་གངས་ཅན་
ལྗོངས་འདིར་གྲུབ་མཐའ་ཕལ་མོ་ཆེ་ལ་རྒྱལ་སྲས་ཆེན་པོ་དེ་ཉིད་ལས་བརྒྱུད་པའི་འཕགས་པའི་
ཆོས་སྐོར་གྱི་རྒྱུན་སྲོལ་མ་ཉམས་པར་བཞུགས་པ་ཡིན་ལ། ཁོ་བོས་ནི་སྒྲུབ་བརྒྱུད་ཤིང་རྟ་ཆེན་པོ་
བརྒྱད་ཀྱི་བཀའ་བབས་གཅིག་ཏུ་གྱུར་པ་འཇམ་དཔལ་དབྱངས་དངོས་ཆོས་ཀྱི་བློ་གྲོས་པའི་ཞལ་
སྔ་ནས་བཀའ་གསར་རྙིང་གི་བརྒྱུད་པ་འདྲ་མིན་ཅན་ལན་གྲངས་ཐོབ་བོ། །རྒྱལ་སྲས་ཆེན་པོ་དེ་
མན་ཆད་བླ་མ་བརྒྱུད་པ་དེ་དག་གི་རྣམ་པར་ཐར་པ་ཐོབ་པར་འདོད་ན། ས་དགེ་བཀའ་རྙིང་རང་
རང་གི་གདམས་ངག་བརྒྱུད་པའི་བླ་མ་གོང་མ་རྣམས་ཀྱི་རྣམ་ཐར་ཆེན་མོ་རྣམས་སུ་སོ་སོའི་ཐུགས་
 

བཞེད་ལྟར་གཟིགས་འཚལ་ཞིང་། འདི་ནི་ཐུན་མོང་དུ་ཁྱབ་པའི་དབང་དུ་བྱས་པ་ཙམ་མ་གཏོགས་
ཁོ་བོས་མ་བཤད་དོ། །
དེ་ལྟར་ན་སྨྱུང་བར་གནས་པའི་སྒོ་ནས་འཕགས་པ་སྤྱན་རས་གཟིགས་དབང་ཕྱུག་ཐུགས་
རྗེ་ཆེན་པོ་སྒྲུབ་ན་བྱིན་རླབས་ཀྱི་ཚན་ཁ་མ་ཉམས་པས་རིང་པོར་མི་ཐོགས་པར་འཁོར་བ་ལས་
ཉོན་གྱི་རྒྱ་མཚོ་ཆེན་པོ་ལས་ཐར་ཏེ། རང་གཞན་གྱི་དོན་གཉིས་མཐར་ཕྱིན་པའི་མཆོག་གི་དངོས་
གྲུབ་མྱུར་དུ་ཐོབ་པར་འགྱུར་བའི་ཚུལ་ལ་བླ་མ་བརྒྱུད་པའི་རྣམ་ཐར་བསྟན་པས་ཡིད་ཆེས་ཀྱི་སྤྲོ་
བ་བསྐྱེད་ནས། །
ད་ནི་གཉིས་པ། ཇི་ལྟར་སྒྲུབ་ཚུལ་ལོ་རྒྱུས་དང་བཅས་པ་ལ་གཉིས་ཏེ། ཇི་ལྟར་སྒྲུབ་པའི་
ཚུལ་དངོས་དང་། ཞར་བྱུང་ལོ་རྒྱུས་འཕྲོས་དོན་དང་བཅས་པའོ། །དང་པོ་ལ་དྲུག་སྟེ། དུས་གང་ལ་
སྒྲུབ་པ། གང་ཟག་གང་གིས་སྒྲུབ་པ། གནས་གང་དུ་སྒྲུབ་པ། ཚུལ་ཇི་ལྟར་སྒྲུབ་པ། སྒྲུབ་པ་དག་
པའི་ཕན་ཡོན། མ་དག་པའི་ཉེས་དམིགས་བསྟན་པའོ། །དང་པོ་ནི། སྤྱིར་ཟླ་བ་དང་པོའི་ཚེས་
གཅིག་ནས་བཅོ་ལྔའི་བར་སྟོན་པ་ཐུབ་པའི་དབང་པོས་མུ་སྟེགས་སྟོན་པ་སྡེ་དྲུག་ཕམ་པའི་ཆོ་
འཕྲུལ་ཆེན་མོ་བསྟན་པའི་དུས་དང་ཟླ་བ་བཞི་པའི་ཚེས་བརྒྱད་ལ་སྟོན་པ་སྐུ་བལྟམས། བཅོ་ལྔ་ལ་
སངས་རྒྱས་པ་དང་མྱ་ངན་ལས་འདས་པ་སྟེ་དུས་ཆེན་སུམ་འཛོམ། ཟླ་བ་དྲུག་པའི་ཚེས་བཞི་ལ་
ཆོས་འཁོར་བསྐོར་བའི་དུས་ཆེན། ཟླ་བ་དགུ་པའི་ཚེས་བཅོ་ལྔ་ལ་ལྷ་བབ་ཞལ་གྱིས་བཞེས་ཤིང་
ཉེར་གཉིས་ལ་དངོས་སུ་བབས་པར་ཆོ་འཕྲུལ་ཆུང་ངུའི་དུས་ཆེན་གྲགས་པ་སྟེ་དུས་ཆེན་རྣམ་
བཞིར་གཙོ་བོར་གྱུར་པ་དེ་རྣམས་ལ། དགེ་སྡིག་གང་བྱས་ཐམས་ཅད་འབུམ་འགྱུར་དུ་འགྲོ་བའམ།
ཕལ་ཆེར་ས་ཡ་ཕྲག་བརྒྱར་འགྱུར་བར་གསུངས། གཞན་ཡང་ཟླ་བ་བྱུང་ངོ་ཅོག་གི་ཚེས་གཅིག་ལ་
ལྷ་ཡི་བུ་གཞོན་ནུ་སེམས་ཅན་རྣམས་ཀྱིས་
དགེ་སྡིག་ཅི་བྱེད་པ་བལྟ་རུ་འོང་བས། དེའི་ཉིན་སངས་རྒྱས་ཏིང་འཛིན་རྒྱལ་པོའི་མཚན་ནས་བརྗོད་
ཅིང་། སྐྱབས་སུ་འགྲོ་བ་དང་སྔགས་བཟླ་བ་བསྙེན་གནས་སྲུང་བ་སོགས་ཀྱི་དགེ་བ་བྱས་ན་བསྐལ་
 

པ་བཞི་བཅུའི་སྡིག་སྒྲིབ་བྱང་བ་དང་། རལ་གྲི་དང་མདུང་ཐུང་གི་དམྱལ་བ་ལས་ཐར། ཚེས་བརྒྱད་
ལ་རྒྱལ་བུ་བེ་ཅོན་ཅན་སེམས་ཅན་རྣམས་ཚེ་རིང་ཐུང་བལྟ་རུ་འོང་བས། དེའི་ཉིན་སངས་རྒྱས་སྨན་
བླའི་མཚན་ནས་བརྗོད་ཅིང་སྔགས་བཟླ་བ་སོགས་ཀྱི་དགེ་བ་བསྒྲུབས་ན་བསྐལ་པ་སུམ་ཅུའི་སྡིག་
སྒྲིབ་བྱང་། གཅད་གཏུབ་ཀྱི་དམྱལ་བ་ལས་ཐར། ཚེས་བཅུ་བཞིར་གཤིན་རྗེའི་འཁོར་དབང་པོ་
འཆར་བྱེད་སེམས་ཅན་རྣམས་ཀྱི་དགེ་སྡིག་གང་བྱེད་ཡི་གེ་འབྲི་བར་འོང་བས། དེའི་ཉིན་བསྐལ་
བཟང་སངས་རྒྱས་སྟོང་གི་མཚན་བརྗོད་ཅིང་ཕྱག་འཚལ་བས་བསྐལ་པ་སྟོང་གི་སྡིག་ལྟུང་བྱང་།
ཆུ་ཚན་འཁོལ་མའི་དམྱལ་བ་ལས་ཐར། ཚེས་བཅོ་ལྔར་ལམ་རྒྱུད་ལྔ་ཡི་དེད་དཔོན་ཚངས་པ་ཀུན་
རིག་སེམས་ཅན་གྱི་དགེ་སྡིག་བལྟ་རུ་འོང་བས། དེའི་ཉིན་སངས་རྒྱས་སྣང་བ་མཐའ་ཡས་ཀྱི་མཚན་
ནས་བརྗོད་དེ་སྔགས་བཟླས་པས་བསྐལ་པ་ཉིས་བརྒྱའི་སྡིག་པ་དག །གྲང་དམྱལ་དུ་མི་སྐྱེ། ཚེས་
བཅོ་བརྒྱད་ལ་གཤིན་རྗེ་ཆོས་རྒྱལ་དགེ་སྡིག་ཅི་བྱེད་བལྟ་རུ་འོང་བས། དེའི་ཉིན་འཕགས་པ་སྤྱན་
རས་གཟིགས་ཀྱི་མཚན་སྔགས་བཟླས་པས། བསྐལ་པ་དགུ་བཅུའི་སྡིག་སྒྲིབ་བྱང་རལ་གྲི་གདོང་
གཡང་གི་དམྱལ་བ་ལས་ཐར། ཚེས་ཉེར་གསུམ་ལ་ལྷ་དབང་ཕྱུག་ཆེན་པོ་འོང་སྟེ། དེའི་ཉིན་སངས་
རྒྱས་རྣམ་པར་སྣང་མཛད་ཀྱི་མཚན་བརྗོད་པས་བསྐལ་པ་སྟོང་གི་སྡིག་པ་བྱང་། ཡི་དྭགས་སུ་མི་སྐྱེ།
ཚེས་ཉེར་བཞིར་གཤིན་རྗེའི་འཁོར་དབང་པོ་ཐེའུ་ཤན་འོང་སྟེ། དེའི་ཉིན་བྱང་ཆུབ་སེམས་དཔའ་
ས་ཡི་སྙིང་པོའི་མཚན་སྔགས་བཟླས་པས་བསྐལ་པ་སྟོང་གི་སྡིག་པ་བྱང་། གཅོད་གཏུབས་ཀྱི་དམྱལ་
བ་ལས་ཐར། ཚེས་ཉེར་བརྒྱད་ལྷ་ཡི་དབང་པོ་བརྒྱ་བྱིན་འོང་སྟེ། དེའི་ཉིན་སངས་རྒྱས་སྣང་བ་
མཐའ་ཡས་ཀྱི་མཚན་བརྗོད་པས་བསྐལ་པ་དགུ་བཅུའི་སྡིག་པ་བྱང་། དམྱལ་བ་ཐིག་ནག་ལས་
ཐར། ཚེས་ཉེར་དགུར་ཕྱོགས་སྐྱོང་བཅུ་འོང་སྟེ། དེའི་ཉིན་སངས་རྒྱས་སྨན་བླའི་མཚན་བརྗོད་པས་
བསྐལ་པ་སྟོང་གི་སྡིག་པ་བྱང་། ཐལ་ཚན་མེ་མུར་གྱི་དམྱལ་བ་ལས་ཐར། གནམ་སྟོང་ལ་ལྷ་ཆེན་
ཚངས་པ་འོང་སྟེ། དེའི་ཉིན་རྒྱལ་བ་ཤཱཀྱ་ཐུབ་པའི་མཚན་སྔགས་བཟླས་པ་སོགས་ཀྱིས་བསྐལ་པ་
སྟོང་གི་སྡིག་པ་བྱང་། ཞིབ་མོར་འཇོམས་པས་དམྱལ་བ་ལས་ཐར་བ་སོགས་གསུངས་པ་དང་། ཁྱད་།
 

པར་དུ་ས་ག་ཟླ་བའི་ནང་དགེ་སློང་མ་དཔལ་མོ་ཉིད་དང་། བརྒྱུད་པའི་བླ་མ་ཕལ་མོ་ཆེ་རྣམས་ཀྱང་
གྲུབ་པ་བརྙེས་ཏེ་འཕགས་པས་བྱིན་གྱིས་བརླབས་པའི་དུས་བཟང་ཁྱད་འཕགས་ཅན་ཡིན་ཞིང་།
དེ་ལྟ་བུའི་དུས་ཆེན་ཁྱད་པར་ཅན་དེ་རྣམས་ཅི་རིགས་དང་བསྟུན་ཏེ་སྨྱུང་གནས་བྱས་ན་བར་ཆད་
མི་འབྱུང་ལ་སྡིག་ལྟུང་དག་ནས་དངོས་གྲུབ་མྱུར་དུ་ཐོབ་པའི་རྟེན་འབྲེལ་ཡོད་པར་གསུངས་སོ། །
གཉིས་པ། གང་ཟག་གང་གིས་སྒྲུབ་པ་ནི། སྤྱིར་བཏང་ནི་བྱ་སྤྱོད་ཀྱི་རྒྱུད་སྡེ་ཉམས་སུ་ལེན་
པའི་གང་ཟག་ཁོ་ནས་བསྒྲུབ་བྱ་ཡིན་རུང་། བྱེ་བྲག་རིགས་ཀྱི་ལྷ་ཡི་སྒྲུབ་ཐབས་དང་འབྲེལ་བའི་
དབང་དུ་ནི་སུས་ཀྱང་ཉམས་སུ་ལེན་དུ་རུང་བ་དང་། ཁྱད་པར་དུ་ཡང་བོད་ཁ་བ་ཅན་གྱི་ལྗོངས་
འདིའི་སྐྱེ་འགྲོ་མཐའ་དག་མགོན་པོ་སྤྱན་རས་གཟིགས་ཀྱི་གདུལ་བྱ་ཐུན་མོང་མ་ཡིན་པར་གྱུར་པ་
ཉིད་ཀྱི་ཕྱིར། ལྷ་དེ་ཉིད་ཀྱི་སྒྲུབ་ཐབས་དང་འབྲེལ་བའི་མ་ཎི་འདོན་ཤེས་པ་སྨྱུང་གནས་སྲུང་ནུས་
པ་ཡན་ཆད་ནས། གསང་སྔགས་བླ་མེད་ཀྱི་རྣལ་འབྱོར་པ་མན་ཆད་ཐམས་ཅད་ཀྱིས་ཉམས་སུ་
ལེན་ཆོག་པར་བླ་མ་གོང་མ་རྣམས་ཀྱི་ཕྱག་བཞེས་ཡིན་ལ། དེ་ཡང་ཁྱིམ་པ་ཐ་མལ་པ་ཞིག་ཡིན་
ནའང་ལྷ་སྔགས་དེའི་རྗེས་གནང་རིག་གཏད་བཀླགས་ལུང་བཅས་ཚང་མ་ཐོབ་ན་རབ། ཐ་ནའང་
དེ་བཞིན་གཤེགས་པའི་རིགས་ལ། མི་འཁྲུགས་པ་དང་། པདྨའི་རིགས་ལ་དོན་ཞགས་ལྟ་བུ་རིགས་
ཀྱི་གཙོ་བོ་ཞིག་གི་དཀྱིལ་འཁོར་དུ་ཞུགས་པ་ཞིག་ནི་ངེས་པར་དགོས་པ་ལྟ་བུར་མངོན་ཞིང་། དེང་
སང་ཁྱིམ་པ་ཕལ་པ་རྣམས་སྨྱུང་གནས་ལ་སྡོད་པའི་ཚེ་ནའང་བསླབ་སྡོམ་སྦྱིན་པ་གཞིར་བཞག་།
གནས་སྐབས་དེར་འཇུག་རུང་གི་ཕྱིར། མདོ་གཟུངས་ཀྱི་བཀླག་ལུང་། གཟུངས་རིང་ཐུང་གི་རྗེས་
ཟློས་ལན་གསུམ་རེ་ཐོག་མར་བགྱིད་དུ་བཅུག་དགོས་པ་གལ་ཆེ། དེ་ཕྱིན་ཆད་འཇུག་ཏུ་རུང་བའི་
ཆེད། སྨྱུང་གནས་གྲོལ་བའི་ཉིན་ལྷ་དེའི་རྗེས་གནང་ཞིག་གྲུབ་ན་ཕྱག་ལེན་ཕལ་ཆེར་ལ་ཡོད་པས་
ཤིན་ཏུ་ལེགས་ཤིང་ཐེག་ཆེན་སེམས་བསྐྱེད་ཀྱིས་ཟིན་ངེས་བྱས་ཏེ། དེ་ལྟ་བུའི་རྟེན་གྱི་གང་ཟག་སྐྱ་
སེར་ཐམས་ཅད་ཀྱིས་འཇུག་གོ། ། །
གསུམ་པ། གནས་གང་དུ་སྒྲུབ་པ་ནི། དགེ་ཞིང་བཀྲ་ཤིས་པའི་གནས་དབེན་ས་སྔོན་
 

མཁས་གྲུབ་བླ་མ་སྐྱེས་ཆེན་གོང་མ་ཅི་རིགས་ཀྱིས་བྱིན་གྱིས་བརླབས་པའི་སྒྲུབ་གནས་ཁྱད་པར་
ཅན་ནམ། སྐུ་གསུང་ཐུགས་ཀྱི་རྟེན་བྱིན་ཅན་ནམ། རྒྱ་ཆེར་བཞུགས་པའི་གཙུག་ལག་ཁང་ངམ།
བྲག་རིའི་ཕུག་གམ། ལྗོན་ཤིང་ཆེན་པོའི་དྲུང་ངམ། ཡིད་དང་མཐུན་པའི་ས་ཕྱོགས་གཙང་མའམ།
རང་གི་གནས་ཁང་སོགས་གང་ཡིན་ཀྱང་གད་དར་སོགས་གཙང་སྦྲ་ལེགས་པོ་བྱས་པའི་གནས་སུ་
བསྒྲུབ་པར་བྱའོ། །
བཞི་པ། ཚུལ་ཇི་ལྟར་སྒྲུབ་པ་ལ་གསུམ་སྟེ། སྦྱོར་བ། དངོས་གཞི། རྗེས་སོ། །དང་པོ་ནི།
ཡུལ་མཐུན་པའི་རྐྱེན་བླ་མ་དགེ་བའི་བཤེས་གཉེན་མཚན་ཉིད་དང་ལྡན་པའི་མདུན་ནས་སམ།
རང་ཉིད་ཀྱི་ལེན་ཤེས་པ་གང་ཡིན་ཀྱང་རུང་སྟེ། སྤྱན་རས་གཟིགས་ཀྱི་སྐུ་རྟེན་བྲིས་འབུར་སོགས་
སྐུ་གསུང་ཐུགས་རྟེན་གྱི་མདུན་དུ་མཆོད་པ་རྣམ་ལྔ་སོགས་མཆོད་པ་ཅི་འབྱོར་བ་བཤམས་ནས།
· ནངས་པར་ཟས་མ་ཟོས་པའི་གོང་རོལ་སྔ་མོ་ནས་ཁྲུས་དང་གཙང་སྦྲ་དག་པར་བྱས་ཏེ་སྡོམ་པ་ལེན་
དགོས་ཤིང་། གོས་རྒྱན་ནར་མ་མ་གཏོགས་གསར་དུ་མི་རྒྱན། ལྷམ་གཉིས་ཕུད། འབོག་ཡུལ་
ལོས་གདན་ཤིན་ཏུ་དམའ་བར་བླངས། ལུས་ཀྱི་སྤྱོད་ལམ་ཤིན་ཏུ་ཞི་ཞིང་དུལ་བའི་སྒོ་ནས་གུས་
པར་བྱས་ཏེ། དེ་ལ་སྤྱིར་ཐེག་པ་ཆེན་པོའི་ལུགས་ཀྱི་སྡོམ་པ་ནི། སྡོམ་པ་དེ་ལེན་འདོད་ཀྱི་ཀུན་
སློང་གི་བསམ་པ་རྣམ་དག་དང་ལྡན་ན་ཤན་པ་ལ་སོགས་པའི་ཤིན་ཏུ་སྡིག་པ་དྲག་པོ་ཅན་ལའང་
སྐྱེ་བར་གསུངས་ཤིང་། ཁྱད་པར་དུ་འཕགས་པ་སྤྱན་རས་གཟིགས་ཀྱི་ཐུགས་བསྐྱེད་ལ་བརྟེན་ནས་
སྐྱེས་པ་དང་བུད་མེད་མཆོག་དམན་ཕལ་པ་སུ་ཡིན་ཀྱང་གོང་དུ་བཤད་པ་ལྟར་རྒྱུད་སྡེའི་དམ་ཚིག་
ལ་ལྟོས་པའི་དབང་བསྐུར་སོགས་ཀྱི་སྣོད་རུང་དུ་བྱས་ན་སྨྱུང་གནས་ཀྱི་སྡོམ་པ་འབོག་ཏུ་རུང་བས།
དེ་ལ་སླར་ཡང་སྡོམ་པ་སྐྱེ་བའི་འགལ་རྐྱེན་སྡིག་སྒྲིབ་སྦྱོང་ཞིང་། མཐུན་རྐྱེན་ཚོགས་བསགས་པའི་
ཆེད་དུ། ཐོག་མར་རང་གི་མདུན་གྱི་ནམ་མཁའི་གནས་སུ་རྩ་བའི་བླ་མ་དང་དབྱེར་མེད་པའི་འཕགས་
པ་སྤྱན་རས་གཟིགས་ཞལ་བཅུ་གཅིག་པ་ལ་འཁོར་ཡི་དམ་རྒྱུད་སྡེ་བཞི་ཡི་དཀྱིལ་འཁོར་གྱི་ལྷ་
ཚོགས་དང་། ཕྱོགས་བཅུའི་སངས་རྒྱས་དང་བྱང་སེམས་ཉན་ཐོས་རང་རྒྱལ་ཆོས་སྲུང་ནོར་ལྷའི་
 

ཚོགས་དཔག་ཏུ་མེད་པས་བསྐོར་ཏེ་སྤྲིན་གྱི་ཕུང་པོ་ཆེན་པོ་ལྟར་རང་ཉིད་ལ་ཐུགས་དགྱེས་བཞིན་
དུ་བཞུགས་པ་སྐུ་གསུང་ཐུགས་ཀྱི་རྟེན་གང་ཡོད་དེ་རྣམས་དང་དབྱེར་མེད་པར་བསམ་ནས། དེ་
རྣམས་ཀྱི་སྤྱན་སྔར་རང་གི་ལུས་ཞིང་ཁམས་རབ་འབྱམས་ཀྱི་རྡུལ་གྱི་གྲངས་དང་མཉམ་པ་བློས་
སྤྲུལ་ཞིང་། རང་གི་གཡས་སུ་ཕ། གཡོན་དུ་མ། མདུན་དུ་གནོད་བྱེད། རྒྱབ་ཏུ་གཉེན། མཐའ་སྐོར་
ཀུན་ཏུ་བར་མའི་འགྲོ་བ་སྟེ། ནམ་མཁས་གར་ཁྱབ་པའི་ཕ་མ་སེམས་ཅན་ཐམས་ཅད་འཁོད་པ་
དང་ལྷན་གཅིག་ཏུ། ཕྱག་འཚལ་བ་དང་། མཆོད་པ་འབུལ་བ། སྡིག་པ་བཤགས་པ། བསོད་
ནམས་ལ་རྗེས་སུ་ཡི་རང་བ། ཆོས་ཀྱི་འཁོར་ལོ་བསྐོར་བར་བསྐུལ་བ། མྱ་ངན་ལས་མི་འདའ་བར་
གསོལ་བ། དགེ་རྩ་རྫོགས་བྱང་དུ་བསྔོ་བ་སྟེ། ཡན་ལག་བདུན་པ་བགྱིས་པ་ལ། ཡུལ་ཁྱད་པར་
ཅན་སྐྱབས་གནས་དཀོན་མཆོག་གསུམ་གྱི་ངོ་བོར་བཞུགས་པའི་བླ་མ་འཕགས་པ་སྤྱན་རས་
གཟིགས་འཁོར་དང་བཅས་པའི་ཡོན་ཏན་ལ་དད་པ། འཁོར་བའི་སྡུག་བསྔལ་གྱིས་མནར་ཞིང་ཕ་
མར་གྱུར་པའི་འགྲོ་བ་མཐའ་དག་ལུས་སེམས་ཀྱི་སྡུག་བསྔལ་ཐམས་ཅད་དང་བྲལ་ཏེ་སངས་རྒྱས་
ཐོབ་པར་འདོད་པའི་སྙིང་རྗེ་དང་བྱང་ཆུབ་ཀྱི་སེམས། རང་གི་ཐོག་མེད་ནས་ད་བར་བསགས་པའི་
སྔར་བྱས་ཀྱི་སྡིག་སྒྲིབ་ཐམས་ཅད་རྩ་བ་ནས་བཤགས་པར་འདོད་པའི་བསམ་པ་ཁོང་དུ་དུག་སོང་
བ་ལྟ་བུ་ད་ཕྱིན་ཆད་འཆི་བ་སྲོག་ལ་བབ་ཀྱང་སྡིག་པ་མི་དགེ་བ་མི་བྱ་སྙམ་པའི་དམ་བཅའ་དྲག་པོ་སྟེ།
མདོར་ན་དེ་སྔར་སྡིག་པ་བྱས་པ་ལ་ཤིན་ཏུ་འཇིགས་ཤིང་སྐྲག་སྟེ། ངོ་ཚ་བའི་སྒོ་ནས་འགྱོད་སེམས་
ཡང་ཡང་བསྐྱེད། དེ་ཕན་ཆད་སྡོམ་སེམས་ཀྱི་དམ་བཅའ་ཚད་ཐུབ་བྱ་བ་དེ་སྡིག་པ་སྦྱོང་བའི་ཐབས་
ཁྱད་པར་ཅན་ཡིན་པས། དེ་ལྟ་བུའི་ཀུན་སློང་དུང་དུང་བ་ཞིག་གིས་བསྐུལ་ཏེ། དངོས་སུ་ཕྱག་
 འཚལ་བ་དང་བཅས། སངས་རྒྱས་ཐམས་ཅད་འདུས་པའི་སྐུ། །ཞེས་པ་ནས། ཐམས་ཅད་བདག་
གི་བྱང་ཆུབ་ཕྱིར་བསྔོའོ། །ཞེས་པའི་བར་གྱིས་ཡན་ལག་བདུན་པ་ཚང་བར་ཚིག་རྗེས་དོན་དྲན་གྱི་
ཚུལ་དུ་ལེགས་པར་བྱ་ཞིང་། དེ་ཡང་སྨྱུང་གནས་ཀྱི་སྡོམ་པ་དང་པོ་འབོག་པ་ཡིན་ན། ཐོག་མར་
སློབ་དཔོན་གྱི་མདུན་དུ་ཕྱག་གསུམ་འཚལ། དེ་ནས་མདུན་དུ་གུས་པའི་སྤྱོད་ལམ་གྱིས་འདུག་སྟེ་
 

རྗེས་ཟློས་བྱེད་དགོས་ཤིང་། རྗེས་སོར་རྟེན་གྱི་དྲུང་ངམ། སློབ་དཔོན་གྱི་མདུན་ནས་རང་གི་འདོན་
ཏེ་ལེན་ཤེས་ན་རུང་བར་གསུངས་སོ། ། ་
གང་ལྟར་ཡང་ཕྱག་འཚལ་བའི་དུས་ནའང་ཕྱག་རྒྱ་མེ་ཏོག་པདྨ་ཁ་འབུས་པ་ལྟ་བུའི་བར་ན།
སྟོང་པ་མ་ཡིན་པར་ནོར་བུའམ། དུང་དཀར་གཡས་འཁྱིལ་སོགས་ཡོད་པར་མོས་ཏེ་ཐལ་མོ་སྤྱི་
བོར། མགྲིན་པར། སྙིང་ཁ་རྣམས་སུ་རིམ་བཞིན་སྦྱར་ཏེ། སྐྱབས་ཡུལ་གྱི་སྐུ་གསུང་ཐུགས་གསུམ་
ལ་ཕྱག་འཚལ་བས། བདག་གཞན་སེམས་ཅན་ཐམས་ཅད་ལ་སྐུ་གསུང་ཐུགས་ཀྱི་བྱིན་རླབས་ཞུགས།
ལུས་ངག་ཡིད་གསུམ་གྱི་སྡིག་སྒྲིབ་དག །འདོད་ཆགས་ཞེ་སྡང་གཏི་མུག་གསུམ་སྦྱང་། ཁམས་
གསུམ་འཁོར་བའི་སྡུག་བསྔལ་དང་བྲལ།མཐོང་སྒོམ་མི་སློབ་ལམ་གསུམ་བགྲོད་པ་མཐར་ཕྱིན།
སངས་རྒྱས་སྐུ་གསུམ་གྱི་གོ་འཕང་མངོན་དུ་བྱེད་པར་མོས། ཡན་ལག་ལྔ་ས་ལ་གཏུག་པ་ན། སྐྱབས་
ཡུལ་གྱི་སྐུ་གསུང་ཐུགས་ཡོན་ཏན་ཕྲིན་ལས་དང་བཅས་པའི་བྱིན་རླབས་མ་ལུས་པ་ཞུགས། ་སྒོ་
གསུམ་ཆ་མཉམ་བག་ཆགས་དང་བཅས་པའི་སྡིག་སྒྲིབ་ཐམས་ཅད་དག །འདོད་ཆགས་ཞེ་སྡང་གཏི་
མུག་ང་རྒྱལ་ཕྲག་དོག་སྟེ་ཉོན་མོངས་པ་དུག་ལྔ་སྦྱང་།། འགྲོ་བ་ལྔ་ཡི་གནས་རིས་ཀྱི་སྡུག་བསྔལ་
མཐའ་དག་དང་བྲལ། ཚོགས་ལམ། སྦྱོར་ལམ། མཐོང་ལམ། སྒོམ་ལམ། མི་སློབ་པའི་ལམ་སྟེ་
ལམ་ལྔའི་བགྲོད་པ་མཐར་ཕྱིན། སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་མངའ་བདག་
སངས་རྒྱས་ཀྱི་གོ་འཕང་མངོན་དུ་བྱེད་པ་ལ་སོགས་པ་ཅི་རིགས་པར་མོས་ཏེ། ལུས་ཀྱི་འབད་རྩོལ་
དཀའ་ངལ་དོན་ཡོད་ངེས་ཅན་གྱི་བརྐྱང་ཕྱག་གམ། རྒུར་ཕྱག་ཅི་ནུས་པར་འཚལ་ཞིང་། དེ་ལྟར་
ཕྱག་དངོས་གཙང་དག་པ་གཅིག་འཚལ་ན་རང་གི་འོག་ཏུ་ནོན་པའི་དབང་ཆེན་གསེར་གྱི་ས་གཞི་
ལ་ཐུག་གི་བར་དུ་ས་ཡི་རྡུལ་ཕྲན་གྱི་གྲངས་ཇི་ཙམ་ཡོད་པར་དེའི་གྲངས་དང་མཉམ་པའི་འཁོར་
ལོས་སྒྱུར་བའི་རྒྱལ་པོ་ལ་ཡོད་པའི་བསོད་ནམས་ཀྱི་གྲངས་ཐོབ་པར་གསུངས་སོ། །
དེ་ལྟར་ཡུལ་ཁྱད་པར་ཅན་གྱི་མདུན་དུ་ཕྱག་འཚལ་བ་ལ་སོགས་པའི་སྨྱུང་གནས་ཀྱི་སྡོམ་
པ་སྐྱེ་བ་ལ་རིང་བའི་སྦྱོར་བ་ཡན་ལག་བདུན་གྱི་སྒོ་ནས་འགལ་རྐྱེན་སྡིག་སྒྲིབ་སྦྱོང་ཞིང་མཐུན་

རྐྱེན་ཚོགས་བསགས་པར་བྱས་ཏེ། ད་ནི་ཉེ་བར་སྦྱོར་བ་དཀོན་མཆོག་གསུམ་ལ་སྐྱབས་སུ་འགྲོ་བ་ནི།
དེ་ཡང་ཕྱི་པ་ནང་པ་སྐྱབས་འགྲོའི་ཁྱད། ཞེས་པ་ལྟར། ཕྱི་ནང་གི་གྲུབ་མཐའི་ཁྱད་པར་འཇོག་བྱེད་
ཀྱི་གཙོ་བོ་དང་། ནང་པ་སངས་རྒྱས་ཀྱི་ཐེག་པ་ཆེ་ཆུང་གི་སྡོམ་པ་ཐམས་ཅད་སྐྱེ་བའི་རྒྱུ་ནི། དཀོན་
མཆོག་གསུམ་ལ་སྐྱབས་སུ་འགྲོ་བ་ཁོ་ན་ཡིན་ཏེ། མཛོད་ལས། གཞན་ལ་བསྙེན་གནས་ཡོད་མོད་
ཀྱི༑ ༑སྐྱབས་སུ་མ་སོང་པ་ལ་མེད། །ཅེས་གསུངས་པ་ལྟར་ཡིན་ལ། དེ་ལ་གང་ལ་སྐྱབས་སུ་འགྲོ་
བའི་ཡུལ་ནི་གསུམ་ལས། དང་པོ་སངས་རྒྱས་དཀོན་མཆོག་ནི། སངས་རྒྱས་སྐུ་གསུམ་གྱི་བདག་
ཉིད་ཅན་ཞེས་པ་སྟེ། སྐུ་གསུམ་ནི་ཆོས་སྐུ་ལོངས་སྐུ་སྤྲུལ་སྐུ་གསུམ་ཡིན་ལ། དེ་ཡང་ཆོས་སྐུ་ནི།
དང་པོ་བསམ་པ་བྱང་ཆུབ་མཆོག་ཏུ་ཐུགས་བསྐྱེད་དེ། བར་དུ་བསོད་ནམས་དང་ཡེ་ཤེས་ཀྱི་ཚོགས་
གཉིས་ལ་ཡང་ཡང་གོམས་པར་བྱས་པས་ལམ་ལྔའམ། ས་བཅུ་རིམ་གྱིས་བགྲོད་ནས་མཐར་སྤངས་
བྱ་སྒྲིབ་གཉིས་ཀྱི་ཕྲ་བའི་བག་ཆགས་ཡང་དྲུངས་ནས་བཅོམ་སྟེ་མངོན་པར་རྫོགས་པར་སངས་
རྒྱས་པ་ན། སེམས་ཀྱི་ཆོས་ཉིད་དེ་བཞིན་ཉིད་རང་བཞིན་གྱིས་ཡེ་ནས་རྣམ་པར་དག་པ་ལ། སྤང་
བྱ་གློ་བུར་ལ་འཕྲལ་གྱི་དྲི་མས་ཀྱང་རྣམ་པར་དག་པའི་དག་པ་གཉིས་ལྡན་གྱི་རང་བཞིན་གང་
ཞིག་ཟག་པ་མེད་པའི་ཆོས་སྟོབས་བཅུ། མི་འཇིགས་པ་བཞི། སངས་རྒྱས་ཀྱི་ཆོས་མ་འདྲེས་པ་
བཅོ་བརྒྱད་དེ་བྲལ་འབྲས་ཀྱི་ཡོན་ཏན་སུམ་ཅུ་རྩ་གཉིས་དང་ངོ་བོ་ཐ་མི་དད་ཅིང་དབྱིངས་དང་
རིག་པ་རོ་གཅིག་ཏུ་གྱུར་ཏེ་དབྱེ་བ་གཏན་ནས་མེད་པ་གསལ་སྟོང་བརྗོད་བྲལ་གྱི་གནས་ལུགས་
མངོན་སུམ་དུ་གྱུར་པའི་རང་བཞིན་གདུལ་བྱ་ལ་ཆོས་འཁོར་བསྐོར་བའི་བདག་རྐྱེན་དུ་གྱུར་པ་དེ་ལ།
ཆོས་ཀྱི་སྐུའམ། ངོ་བོ་ཉིད་ཀྱི་སྐུ་ཞེས་བརྗོད་པ་ཡིན་ཏེ། དེ་ཡང་མངོན་རྟོགས་རྒྱན་ལས། ཐུབ་པའི་
ངོ་བོ་ཉིད་སྐུ་ནི། །ཟག་པ་མེད་པའི་ཆོས་གང་དག །ཐོབ་གྱུར་རྣམ་ཀུན་རྣམ་དག་པ། །དེ་དག་རང་
བཞིན་མཚན་ཉིད་ཅན། །ཞེས་གསུངས་པ་ལྟར་ཡིན་ཞིང་། ལོངས་སྤྱོད་རྫོགས་པའི་སྐུ་ནི། དེ་ལྟ་
བུའི་ཆོས་ཀྱི་སྐུ་མངོན་དུ་བྱ་བའི་རྟེན། གནས་འོག་མིན་གྱི་ཞིང་ན་བཞུགས་པ། ཡེ་ཤེས་ཀྱི་རང་
བཞིན་ཅན་གྱི་སྐུ་མཚན་བཟང་སོ་གཉིས་དང་དཔེ་བྱད་བརྒྱད་ཅུའི་མཛེས་པ། འཁོར་ས་བཅུ་པ་ཐོབ་
 

པའི་བྱང་སེམས་ཀྱིས་བསྐོར་བ། ཆོས་ཐེག་པ་ཆེན་པོའི་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ། ་
དུས་རྟག་ཁྱབ་རྒྱུན་ཆད་མེད་པའི་ཚུལ་གྱིས་བསྐོར་བར་མཛད་པ། དེ་ལྟ་བུའི་ངེས་པ་ལྔ་ལྡན་གྱི་
བདག་ཉིད་གདུལ་བྱ་དག་པའི་གཞན་སྣང་གཙོ་བོར་གྱུར་པའི་གཟུགས་ཀྱི་སྐུ་དེ་ཉིད་ཡིན་ཏེ། དེ་
ཡང་རྒྱན་ལས། མཚན་ནི་སུམ་བཅུ་རྩ་གཉིས་དང་། །དཔེ་བྱད་བརྒྱད་ཅུའི་བདག་ཉིད་ཅན། །ཐེག་
ཆེན་ཉེ་བར་ལོངས་སྤྱོད་ཕྱིར། །ཐུབ་པའི་ལོངས་སྤྱོད་རྫོགས་སྐུར་བཞེད། །ཅེས་གསུངས་པ་ལྟར་
ཡིན་ལ། །སྤྲུལ་པའི་སྐུ་ནི། དེ་ལྟ་བུའི་ཆོས་སྐུ་ལོངས་སྐུ་དེ་གཉིས་ཀྱི་བདག་རྐྱེན་ལ་བརྟེན་ནས།
ཡོངས་སུ་དག་མ་དག་པའི་འཇིག་རྟེན་གྱི་ཁམས་མཐའ་ཡས་པ་རྣམས་སུ། ཐེག་པ་གསུམ་གྱི་རིགས་
ཅན་སོགས་ཀྱི་གདུལ་བྱ་མཆོག་དམན་བར་མ་སྣ་ཚོགས་པ་རྣམས་ལ། དྲང་དོན་དང་ངེས་དོན་གྱི་
ཆོས་ཀྱི་ཕུང་པོ་ཚད་མེད་པ་ཞིག་སོ་སོའི་ཁམས་དང་དབང་པོ་བག་ལ་ཉལ་དང་མཐུན་པའི་གཉེན་
པོར་བསྟན་པ་སོགས་ཀྱིས་འགྲོ་བའི་དོན་མཛད་པ་པོ་སྟེ། དེ་ལ་མཛད་པ་བཅུ་གཉིས་སྟོན་པར་
མཛད་པ་པོ། མཆོག་གི་སྤྲུལ་པའི་སྐུ་ཤཱཀྱ་ཐུབ་པ་ལ་སོགས་པས་མཚོན་ཏེ། གཞན་ཡང་སྐྱེ་བ་སྤྲུལ་
པའི་སྐུ། བཟོ་སྤྲུལ་པའི་སྐུ། སྣ་ཚོགས་སྤྲུལ་པའི་སྐུ་རྣམས་ཅི་རིགས་པའི་སྒོ་ནས་གདུལ་བྱ་གང་
ལ་གང་གིས་འདུལ་བར་འོས་པའི་ཕྲིན་ལས་ཀྱི་འཇུག་པ་བསམ་གྱིས་མི་ཁྱབ་པ་ཞིག་སྲིད་པ་
འཁོར་བ་ཇི་སྲིད་གནས་ཀྱི་བར་དུ་སྟོན་པར་མཛད་པའི་སྐུ་དེ་ཉིད་ཡིན་ཏེ། དེ་ཡང་རྒྱན་ལས། གང་
གི་སྲིད་པ་ཇི་སྲིད་བར། །འགྲོ་ལ་ཕན་པ་སྣ་ཚོགས་དག །མཉམ་དུ་མཛད་པའི་སྐུ་དེ་ནི། །ཐུབ་
པའི་སྤྲུལ་སྐུ་རྒྱུན་མི་ཆད། །ཅེས་གསུངས་པ་ལྟར་ཡིན་ནོ། །གཉིས་པ་ཆོས་དཀོན་མཆོག་ནི། ཆོས་
ཐེག་པ་ཆེན་པོའི་ལུང་དང་རྟོགས་པ་ཞེས་པ་སྟེ། དེ་ཡང་ལུང་གི་ཆོས་ནི་ཐེག་པ་ཆེན་པོའི་ཤིན་ཏུ་
རྒྱས་པའི་སྡེ་སྣོད་ལ་སོགས་པ། སྟོན་པ་སངས་རྒྱས་ཀྱི་རྣམ་མཁྱེན་གྱི་ཡེ་ཤེས་ཀྱི་བདག་རྐྱེན་ལ་
བརྟེན་ནས་བྱུང་བའི་གདུལ་བྱ་ཐེག་ཆེན་གྱི་རིགས་ཅན་རྣམས་ཀྱི་སེམས་རྣམ་པར་རིག་པའི་ངོར་
མིང་ཚིག་ཡི་གེའི་རྣམ་པ་ཅན་དུ་ཤར་བ་དེ་ཉིད་ཡིན་ཅིང་། དེའི་རྟེན་རྗེས་མཐུན་པ་ནི་གསུང་རྟེན་
གླེགས་བམ་ཡི་གེའི་གཟུགས་སུ་ཡོད་པ་རྣམས་ཀྱང་ཡིན་ནོ། །་
 

རྟོགས་པའི་ཆོས་ནི། མགོན་པོ་བྱམས་པས། གང་ཞིག་གང་གི་ཆགས་བྲལ་བ། །བདེན་
གཉིས་མཚན་གཉིས་ཅན་དེ་ཆོས། །ཞེས་གསུངས་པ་ལྟར། གང་ཞིག་ཆགས་པ་དང་བྲལ་བ་ནི།
སྤང་བྱ་མཐོང་སྤང་དང་སྒོམ་སྤང་སོགས་སྒྲིབ་གཉིས་ཀྱི་དྲི་མ་དང་ཅི་རིགས་པར་བྲལ་བའི་འགོག་
པའི་བདེན་པ་ཆོས་ཉིད་དེ་བཞིན་ཉིད་དེ། དེ་ཉིད་མཐར་ཐུག་པར་ཆོས་ཀྱི་སྐུ་ཡང་ཡིན་ཞིང་། གང་
གིས་ཆགས་པ་དང་བྲལ་བར་བྱེད་པ་ནི། དེ་དག་སྤང་བར་བྱེད་པའི་གཉེན་པོ་མཐོང་ལམ། སྒོམ་
ལམ། མི་སློབ་པའི་ལམ་སྟེ། ལམ་གྱི་བདེན་པ་འཁོར་ཚོགས་ལམ་སྦྱོར་ལམ་གཉིས་དང་བཅས་
པའི་རང་བཞིན་ཏེ། དེ་མཐར་ཐུག་པར་ཟད་པ་དང་མི་སྐྱེ་བར་ཤེས་པའི་ཡེ་ཤེས་སམ། རྣམ་པ་
ཐམས་ཅད་མཁྱེན་པའི་ཡེ་ཤེས་ཀྱང་ཡིན་ལ། དེ་ལྟར་ན་ལུང་གི་ཆོས་ཐེག་པ་ཆེན་པོའི་གསུང་རབ་
སྡེ་སྣོད་གསུམ་དང་། རྟོགས་པའི་ཆོས་ཐེག་པ་ཆེན་པོའི་འགོག་བདེན་དང་ལམ་བདེན་བཅས་ཡིན་
པ་སྟེ། དབྱིག་གཉེན་གྱིས། སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་
ཅན། །ཞེས་གསུངས་པ་ལྟར་ཡིན་ནོ། །གསུམ་པ་དགེ་འདུན་དཀོན་མཆོག་ནི། དགེ་འདུན་བྱང་
སེམས་ཕྱིར་མི་ལྡོག་པ་རྣམས་ཡིན་ལ་ཞེས་པ་སྟེ། དེ་ཡང་ཐེག་པ་ཆེན་པོའི་དགེ་འདུན་དཀོན་མཆོག་
སྤྱིར་བཏང་བ་ནི། ཀུན་རྫོབ་བྱང་ཆུབ་སེམས་བསྐྱེད་མཚན་ཉིད་པ་ཆོ་གའི་སྒོ་ནས་བསྐྱེད་དེ་ཐོབ་
པའི་ལས་དང་པོ་པའི་བྱང་སེམས་ཚོགས་ལམ་ལ་དང་པོར་ཞུགས་པ་ནས་བཟུང་སྟེ། སྦྱོར་བའི་
ལམ་དང་། མཐོང་ལམ་ས་དང་པོ་དང༌། སྒོམ་ལམ་ས་གཉིས་པོ་ནས་ས་བཅུ་པའི་བར་ཅི་རིགས་པ་
ལ་གནས་པའི་སྐྱེ་འཕགས་ཀྱི་བྱང་སེམས་ཐམས་ཅད་ཡིན་ཅིང་། དེ་དག་ལས་ཀྱང་གཙོ་བོ་ནི་ཆོས་
དང་གང་ཟག་གི་བདག་མེད་གཉིས་པོ་མངོན་སུམ་དུ་རྟོགས་པ་འཕགས་པའི་གང་ཟག་ས་དང་པོ་
ཡན་ཆད་ལ་གནས་པ་རྣམས་དང་། ཁྱད་པར་དུའང་། ཤེས་བྱ་ཇི་སྙེད་རིག་པ། ཆོས་ཉིད་ཇི་ལྟ་བ་
རིག་པ། སོ་སོར་རང་རིག་པ་སྟེ་རིག་པའི་ཡོན་ཏན་དང་། ཉོན་སྒྲིབ་དང་། ཤེས་སྒྲིབ་དང་།
སྙོམས་འཇུག་གི་སྒྲིབ་པ་རྣམས་ལས་ཅི་རིགས་པར་གྲོལ་བའི་ཡོན་ཏན་ལྡན་ཅིང་། རྗེས་ཐོབ་ཀྱི་
གནས་སྐབས་སུའང་མཚན་འཛིན་གྱི་དྲི་མའི་བག་ཆགས་ཀྱིས་བསླད་དེ་མཚན་བཅོས་ཀྱི་རྟོག་པའི་
 

སྟེང་དུ་སླར་ཕྱིར་ལྡོག་པར་མི་འགྱུར་བ། ས་བརྒྱད་པ་ཡན་ཆད་ཐོབ་པའི་བྱང་སེམས་འཕགས་པ་
རྣམས་ཏེ། །
དེ་ཡང་མགོན་པོ་བྱམས་པས། རྒྱུད་བླ་མར། དགེ་འདུན་དཀོན་མཆོག་གི་སྐབས་སུ། ཇི་ལྟ་
ཇི་སྙེད་ནང་གི་ནི། །ཡེ་ཤེས་གཟིགས་པ་དག་པའི་ཕྱིར། ། བློ་ལྡན་ཕྱིར་མི་ལྡོག་པའི་ཚོགས། །བླ་
མེད་ཡོན་ཏན་དང་ལྡན་ཉིད། །ཅེས་གསུངས་པ་ལྟར་ཡིན་ནོ། །དེ་ལྟ་བུའི་སྐྱབས་ཡུལ་དཀོན་
མཆོག་གསུམ་པོ་དེ་ལ་སྐྱབས་སུ་འགྲོ་བ་ལ་དོན་རྣམ་པ་བཞི་ལས་དང་པོ། སྐྱབས་སུ་འགྲོ་བའི་
ཚུལ་ལ། འབྲས་བུའི་སྐྱབས་འགྲོ་དང་། རྒྱུ་ཡི་སྐྱབས་འགྲོ་གཉིས་ལས། འབྲས་བུའི་སྐྱབས་འགྲོ་ནི།
སེམས་ཅན་ཐམས་ཅད་ཀྱི་ཆེད་དུ་མཐར་ཐུག་གི་འབྲས་བུ་སངས་རྒྱས་སྐུ་གསུམ་གྱི་བདག་ཉིད་དེ།
རང་རྒྱུད་ན་མ་འོངས་པའི་དུས་སུ་ཐོབ་པ་དོན་དུ་གཉེར་བའི་བསམ་པ་ཀུན་སློང་ཤུགས་དྲག་པོའི་
སྒོ་ནས་སྐྱབས་འགྲོ་བྱེད་པ་དེ་ཉིད་ཡིན་ལ། རྒྱུ་ཡི་སྐྱབས་འགྲོ་ནི་མཐར་ཐུག་གི་འབྲས་བུ་སངས་
རྒྱས་ཀྱི་གོ་འཕང་དེ་རང་རྒྱུད་ལ་ཐོབ་པའི་ཕྱིར། ད་ལྟ་དཀོན་མཆོག་གསུམ་གཞན་རྒྱུད་དུ་བྱོན་
ཟིན་པའི་སངས་རྒྱས་ཤཱཀྱ་ཐུབ་པ་ལྟ་བུ་ལ། སངས་རྒྱས་ཐོབ་བྱེད་ཀྱི་ལམ་སྟོན་པ་པོའི་ལམ་མཁན།
དེས་གསུངས་པའི་ལུང་རྟོགས་ཀྱིས་བསྡུས་པའི་ཆོས་ལ་བསྒྲུབ་པར་བྱ་བའི་ལམ་དངོས། ཆོས་དེ་
ཉམས་ལེན་གྱིས་བསྒྲུབ་པར་མཛད་པའི་གཞན་ཐེག་པ་ཆེན་པོའི་དགེ་འདུན་ཐམས་ཅད། རང་གི་
སངས་རྒྱས་ཐོབ་པའི་ལམ་སྒྲུབ་པར་བྱེད་པའི་ཟླ་བོའམ་གྲོགས་པོ་ཉིད་དུ་བཟུང་སྟེ། དེ་ལྟར་ན་
སྟོན་པ་ལམ་གྲོགས་ཀྱི་ཚུལ་གྱིས་སྐྱབས་སུ་འགྲོ་བ་ཡིན་ནོ། །་
གཉིས་པ་སྐྱབས་སུ་འགྲོ་བའི་དུས་ནི། སྨྱུང་གནས་སྲུང་བའི་ཚེ་ཁོ་ནའམ། ཟླ་བ་ཁ་ཤས་
སམ། ལོ་རེ་ཟུང་ཙམ་མམ། ལུས་དང་སྲོག་ཇི་སྲིད་འཚོ་བའི་བར་ཏེ། འཆི་མ་སོང་གི་བར་ཚུན་ཆད་
ཙམ་ལ་སྐྱབས་སུ་འགྲོ་བ་མ་ཡིན་གྱི། དུས་ད་ལྟ་ནས་སམ་དེ་རིང་ཉིད་ནས་བཟུང་སྟེ་བྱང་ཆུབ་སྙིང་
པོའི་བར་དུ་ཞེས་གསུངས་དོན། རང་ཉིད་ནམ་ཞིག་སྐྱབས་གནས་ཀྱི་ངོ་བོ་དོན་གཉིས་མཐར་ཕྱིན་
པའི་སངས་རྒྱས་ཀྱི་གོ་འཕང་དམ་པ་ཐོབ་སྟེ། སྐྱབས་འགྲོ་བྱེད་མི་དགོས་པ་ཞིག་མ་གྱུར་གྱི་བར་
 

དུ་སྐྱབས་སུ་འགྲོ་ཞེས་པའི་དོན་ཡིན་ནོ། །
གསུམ་པ་སྐྱབས་སུ་འགྲོ་བའི་རྒྱུ་ཀུན་སློང་ནི། གནས་སྐབས་སུ་རང་ཉིད་ནད་དང་གདོན་
བགེགས་ལ་སོགས་པའི་འཇིགས་པ་ཙམ་ལས་སྐྱོབས་པའི་འཇིགས་སྐྱོབས་ཀྱི་བསམ་པ་ལྟ་བུའམ།
སྐྱེ་བ་ཕྱི་མ་སོགས་ལ་མཐོ་རིས་ལྷ་དང་མི་ཡི་ཟག་བཅས་ཀྱི་བདེ་བ་ཙམ་ལ་རེ་བའི་ལེགས་སྨོན་གྱི་
བསམ་པའམ། རང་ཉིད་གཅིག་པུ་འཁོར་བའི་སྡུག་བསྔལ་དང་བྲལ་ཏེ་ཐར་པ་ཐོབ་པར་འདོད་
པའི་ངེས་འབྱུང་གི་བསམ་པ་ཙམ་ཡང་གཏན་ནས་མིན་པར། ཕ་མར་གྱུར་པའི་སེམས་ཅན་ཐམས་
ཅད་འཁོར་བའི་སྡུག་བསྔལ་སྤྱི་དང་བྱེ་བྲག་གིས་མནར་བ་ལ་དམིགས་ཏེ། སྡུག་བསྔལ་དེ་རྣམས་
དང་བྲལ་བར་འདོད་པའི་སྙིང་རྗེ་ཆེན་པོ་ཚད་མེད་པས་ཀུན་ནས་བསླངས་ཏེ། སྐྱབས་སུ་འགྲོ་བ་
ནི་ཐེག་ཆེན་གྱི་སྐྱབས་འགྲོ་ལ་མེད་དུ་མི་རུང་བའི་རྒྱུ་ཀུན་སློང་ཡིན་ནོ། །་
བཞི་པ་སྐྱབས་སུ་འགྲོ་བའི་ངོ་བོ་ནི།འཇིགས་ཤིང་སྐྲག་པའི་སྒོ་ནས་ཡ་ང་བའམ། སྡུག་
བསྔལ་གྱིས་ཉམ་ཐག་པའི་དུས་སུ་དཔུང་གཉེན་དུ་འཛིན་པའམ། རྒྱུད་པ་དེ་དང་དེ་ལས་སྐྱོབས་
པའི་རེ་བ་འཆའ་བས་ན་སྐྱབས་འགྲོ་སྟེ། དེ་ཡང་ཕ་མ་སེམས་ཅན་ཐམས་ཅད་འཁོར་བའི་སྡུག་
བསྔལ་མཐའ་དག་ལས་བསྒྲལ་བའི་ནུས་པ་ད་ལྟ་བདག་ལ་མེད་པས་དེས་ན་དང་པོ་རང་ཉིད་
སངས་རྒྱས་ཀྱི་གོ་འཕང་ཐོབ་དགོས་ཤིང་། དེ་མྱུར་དུ་ཐོབ་པ་ནི་སྐྱབས་གནས་དཀོན་མཆོག་གསུམ་
ཁོ་ན་ལ་རག་ལས་པས། དེས་ན་བདག་གི་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་
དཀོན་མཆོག་གསུམ་མཁྱེན་སྙམ་པའི་མཆོག་གསུམ་ལ་དད་པ་དྲག་པོ་དང་སེམས་ཅན་ལ་སྙིང་རྗེ་
བཟོད་གླགས་མེད་པ་དང་བྱང་ཆུབ་ཐོབ་འདོད་ཀྱི་འདུན་པ་སྐོམ་པ་ཆུ་འདོད་ལྟ་བུའི་སྒོ་ནས་སྐྱབས་
འགྲོ་བྱེད་དགོས་པ་ཡིན་ནོ། །
དེ་ལྟ་བུའི་སྒོ་ནས་སྐྱབས་སུ་འགྲོ་བར་བྱེད་པ་ལ། རང་གི་མདུན་དུ་སྐུ་གསུང་ཐུགས་ཀྱི་
རྟེན་གང་ཡོད་པ་དེ་རྣམས་དཀོན་མཆོག་གསུམ་དང་ངོ་བོ་དབྱེར་མེད་པ་ཉིད་དུ་མོས་ཤིང་། ཁྱད་
པར་དུ་དེ་སྔར་རང་རང་གིས་དད་འདུན་གང་ཆེ་ཞིང་གསང་སྔགས་ཀྱི་དབང་བསྐུར་དང་བྱིན་རླབས་
 

ཆོས་འབྲེལ་ཐོབ་པའི་རྩ་བའི་བླ་མ་རྣམས་དང་། ད་ལྟ་སྨྱུང་གནས་ཀྱི་སྡོམ་པ་སྦྱིན་མཁན་གྱི་སློབ་
དཔོན་དང་བཅས་པའི་བླ་མ་དམ་པའི་ཐུགས་སངས་རྒྱས། གསུང་དམ་ཆོས། སྐུ་དགེ་འདུན་ཏེ།
སྐྱབས་གནས་དཀོན་མཆོག་ཀུན་འདུས་ཀྱི་ངོ་བོ་ཡིན་པར་ཞེ་ཐག་པ་ནས་ཤེས་པ་དང་། གཞན་
ཡང་།གོང་ཞིག་ཐུབ་པ་ཡིད་བྱེད་པ། །དེ་ཡི་མདུན་ན་ཉེ་བར་བཞུགས། །ཞེས་པ་ལྟར། ཕྱོགས་
བཅུའི་སངས་རྒྱས་བྱང་སེམས་ཐམས་ཅད་དམུས་ལོང་གི་དྲུང་དུ་མིག་ལྡན་གྱི་སྐྱེས་བུ་ལྟར་དུས་
རྟག་པར་བཞུགས་པ་ཡིན་ཀྱང་། སླར་ཡང་རང་ཉིད་ཀྱི་དད་གུས་གདུང་ཤུགས་དྲག་པོའི་སྒོ་ནས་
ཐུགས་རྒྱུད་བསྐུལ་ཏེ་མཁྱེན་པར་གསོལ་བ་ལ། ཤར་ལ་སོགས་པའི་ཕྱོགས་བཅུ་ན་བཞུགས་པའི་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། སློབ་དཔོན་བདག་
ལ་དགོངས་སུ་གསོལ་ཞེས་བརྗོད་པ་དང་། རང་གི་ཕ་མ་སེམས་ཅན་ཐམས་ཅད་བྱང་ཆུབ་ཐོབ་
པའི་ཆེད་དུ་སྐྱབས་འགྲོ་དང༌། སྨྱུང་གནས་ཀྱི་སྡོམ་པ་ལེན་པ་ལ། དེ་ཐམས་ཅད་ཀྱི་མཁྱེན་པའི་ཡེ་
ཤེས་ཀྱི་སྤྱན་གྱིས་གཟིགས། སྙན་གྱི་དབང་པོས་གསན། བརྩེ་བའི་ཐུགས་རྗེས་དགོངས། དགྱེས་
པའི་ཞལ་རས་འཛུམ་བཞིན་དུ་དངོས་སུ་མདུན་གྱི་ནམ་མཁར་སྤྲིན་ཚོགས་འཁྲིགས་པ་བཞིན་དུ་
བཞུགས་ཡོད་པར་མངོན་སུམ་ལྟ་བུ་ཉིད་དུ་མོས་པར་བྱས་ཏེ། བསམ་པ་དེ་ལྟ་བུའི་སྒོ་ནས་རང་
རང་གི་མིང་འདི་ཞེས་བགྱི་བ་ཞེས། རང་རང་གི་མིང་གང་ཡིན་སྨོས་ཏེ། དུས་འདི་ནས་སམ། དེ་
རིང་ད་ལྟ་ཉིད་ནས་བཟུང་སྟེ། བྱང་ཆུབ་སྙིང་པོར་མཆིས་ཀྱི་བར། །སངས་རྒྱས་རྣམས་ལ་སྐྱབས་
སུ་མཆི།།ཆོས་དང་བྱང་ཆུབ་སེམས་དཔའ་ཡི། །ཚོགས་ལའང་དེ་བཞིན་སྐྱབས་སུ་མཆི། །ཞེས་པ་
ལན་གསུམ་གྱི་བར་དུ་བཟླས་ཏེ། རྗེས་ཟློས་གསུམ་པའི་ཚེ་ཐོབ་ཤེས་བསྐྱེད་དུ་གཞུག ཅེས་འབྱུང་
བའི་དོན། རྗེས་ཟློས་གསུམ་པ་རྫོགས་པ་དང་མཉམ་པའི་དེ་མ་ཐག་ཏུ་སྐྱབས་འགྲོའི་སྡོམ་པ་དེ་
སྔར་མ་ཐོབ་པ་ཡིན་ན་གསར་དུ་དངོས་སུ་ཐོབ་པའམ། དེ་སྔར་སྐྱབས་འགྲོའི་སྡོམ་པ་ཐོབ་མྱོང་
བར་མཉམ་པ་ཡོད་ན་སྔར་གྱི་སྐྱབས་འགྲོའི་སྡོམ་པ་དེ་ལ་ཡོན་ཏན་ཁྱད་པར་ཅན་ཁ་གསོ་བའི་
ཚུལ་གྱིས་ཐོབ་པ་ཡིན་པས། དེ་ལྟར་ན་སྐྱབས་འགྲོའི་སྡོམ་པ་རྣམ་པར་དག་པ་ཞིག་ཐོབ་བྱུང་སྙམ་
 

པའི་ཐོབ་ཤེས་ཀྱི་དགའ་བ་ཁྱད་པར་ཅན་ཞིག་བསྐྱེད་པར་བྱའོ། །དེས་སྐྱབས་འགྲོའི་སྡོམ་པ་ཐེག་
པ་ཆེན་པོའི་ལུགས་ལྟར་དུ་ཐོབ་པ་ཡིན་ཞིང་། དེ་ཡང་དངོས་གཞི་སྨྱུང་གནས་ཀྱི་སྡོམ་པ་ནི་ཉིན་ཞག་
གི་མཐའ་ཅན་ཡིན་པས་སང་གི་ནམ་ལངས་པའི་དུས་སུ་བཏང་བར་འགྱུར་བ་ཡིན་ཀྱང་འདིར་
བླངས་པའི་སྐྱབས་འགྲོའི་སྡོམ་པ་ནི་གཏོང་བྱེད་ཀྱི་རྒྱུ་མ་བྱུང་ན་ཇི་སྲིད་སངས་རྒྱས་མ་ཐོབ་ཀྱི་བར་
དུ་གནས་པ་ཡིན་ལ། ་།
དེ་ལྟར་ཤེས་པའི་སྒོ་ནས་ད་ཕྱིན་ཆད་སྐྱབས་འགྲོའི་སྡོམ་པ་ཐོབ་ཟིན་པ་དེ་མི་ཉམས་པ་
གོང་ནས་གོང་དུ་འཕེལ་ཞིང་ཡོན་ཏན་རྒྱས་པར་འགྱུར་བའི་ཆེད་དུ་བསྲུང་བྱའམ། བསླབ་བྱ་ནི། སློབ་
དཔོན་ཐོགས་མེད་ཀྱིས། སངས་རྒྱས་ལ་ནི་སྐྱབས་སོང་ན། །ནམ་དུའང་ལྷ་ནི་གཞན་དག་ལ། །
སྐྱབས་སུ་འགྲོ་བར་མི་བྱའོ། །དམ་པའི་ཆོས་ལ་སྐྱབས་སོང་བས། །འཚེ་ཞིང་གསོད་པའི་སེམས་
དང་བྲལ། །དགེ་འདུན་ལ་ནི་སྐྱབས་སོང་བས། །མུ་སྟེགས་ཅན་ལ་ཕྱག་མི་བྱ། །ཞེས་གསུངས་པ་
ལྟར། ཐུན་མོང་དང་ཐུན་མོང་མིན་པ་ཅི་རིགས་པའི་དབང་དུ་བྱས་པ་ལ། ད་ཕྱིན་ཆད་སངས་རྒྱས་
དཀོན་མཆོག་གི་བསླབ་བྱ་དང་འགལ་བར་འགྱུར་བའི་སངས་རྒྱས་ལ་སེམས་ཀྱིས་མ་དད་པའི་སྒོ་
ནས་སྐུ་གཟུགས་ཀྱི་རྟེན་གྱི་རྣམ་པ་གྲུབ་ཙམ་ཡན་ཆོད་སོགས་སྐུ་གསུང་ཐུགས་ཀྱི་རྟེན་ལ་ལུས་
ཀྱིས་འཇིག་པ། ངག་གི་འཕྱ་སྨོད་སོགས་མ་གུས་པར་བྱེད་པ་དང་། འཇིག་རྟེན་པའི་ལྷ་གཞན་
ཚངས་པ་དང་། ཁྱབ་འཇུག དབང་ཕྱུག་སོགས་དང་། རི་བྲག་ཤིང་ཆུ་སོགས་ལ་གནས་པའི་ཡུལ་
ལྷ་སོགས་ཀྱི་རིགས་དང་། གཞན་ཡང་གནས་སྐབས་རང་གི་སྲུང་མར་བརྟེན་ཀྱང་མཐར་རང་གཤེད་
དུ་འོངས་ངེས་ཅན་གྱི། བཙན་དང་། རྒྱལ་འགོང་ཐེའུ་རང་། འདྲེ་སྲིན་སོགས་ལོ་སྐྱབས་འཚོལ་ན།
སངས་རྒྱས་དཀོན་མཆོག་གི་བསླབ་སྡོམ་དང་བྲལ་བར་ངེས་པས་ཞེ་ཐག་པ་ནས་སྤོང་དགོས་ཤིང་།
ཆོས་དཀོན་མཆོག་གི་བསླབ་བྱ་དང་འགལ་བར་འགྱུར་བའི་དམ་པའི་ཆོས་ལ་ཡིད་ཆེས་ཀྱིས་མ་
དད་པ་དང་ལྟ་བ་ངན་པ་བཟུང་བ་སོགས་ཀྱི་སྒོ་ནས་གསུང་རབ་ཀྱི་རྟེན་ཡིག་འབྲུ་གཅིག་ཙམ་ཡན་
ཆད་སོགས་ལ། ལུས་ཀྱིས་འཇིག་པའམ། འགོམ་ཡུག མི་གཙང་བས་བསླད་པ། ངག་གི་འཁྱལ་
 

ཞིང་སྨོད་པ། ཕྱིན་ཅི་ལོག་ཏུ་ཀློག་པ་སོགས་བྱེད་པ་དང་། གནོད་སེམས་དང་རྣམ་པར་འཚེ་བའི་
བསམ་པས་ཀུན་ནས་བསླངས་ཏེ། ཤིག་སྲོ་དང་གྲོག་སྦུར་ཡན་ཆད་ཀྱི་སེམས་ཅན་ཆེ་ཕྲ་མཆོག་དམན་
ཐམས་ཅད་ལ་ལུས་ངག་གིས་རྣམ་པར་འཚེ་ཞིང་། ཐོ་འཚམ་པ་དང་། སྲོག་གཅོད་པ་ལ་སོགས་པ་
མདོར་ན་གནོད་པའི་བསམ་སྦྱོར་ཐམས་ཅད་གཏན་ནས་སྤོང་དགོས་པ་དང༌། དགེ་འདུན་དཀོན་
མཆོག་གི་བསླབ་བྱ་དང་འགལ་བར་འགྱུར་བའི་ཞེ་ཆེན་པའི་བསམ་པ་སོགས་ཀྱིས་དགེ་འདུན་ལ་
མ་དད་པ་དང་། ལུས་ཀྱི་སྒོ་ནས་རབ་ཏུ་བྱུང་བ་དགེ་ཚུལ་སློང་ངམ། ཁྱིམ་པ་ཡིན་ཀྱང་ཐེག་པ་ཆེན་
པོའི་སེམས་བསྐྱེད་ཀྱི་སྡོམ་ལྡན་ནམ། སྨྱུང་གནས་སོགས་ཀྱི་སྡོམ་ལྡན། གསང་སྔགས་ཀྱི་སྡོམ་
ལྡན་རྣམས་ལ་བརྡུང་བརྡེག །གསོད་བཅོམ་སོགས་བྱེད་པ་དང་། དགེ་འདུན་གྱི་ན་བཟའི་ཚལ་བུ་
ཙམ་མམ། དགེ་འདུན་གྱི་ལྷམ་སྒྲོག་སྐེ་རགས་སོགས་ཀྱི་ཉག་མ་ཙམ་ལའང་བརྫི་ཡབ་འགོམ་པ་
སོགས་བྱེད་པ་དང་། ངག་གི་སྒོ་ནས་གཤེ་སྐུར། འཕྱ་སྨོད་མིང་ངན་འདོགས་པ་སོགས་དང་། ཕྱི་
་པ་མུ་སྟེགས་པའི་གྲུབ་མཐའ་འཛིན་པའམ། ཆོས་འདི་པ་ལས་ཕྱི་རོལ་དུ་གྱུར་པའི་ལྟ་བ་དང་། སྤྱོད་
པ་ཕྱིན་ཅི་ལོག་ཏུ་གནས་པའི་གང་ཟག་གཞན་ལ་འདི་སྐྱེས་བུ་དམ་པ་ཡིན་ནོ་སྙམ་པའི་བློས་ཕྱག་
བྱེད་པ་ལ་སོགས་པ་ཐམས་ཅད་སྤོང་དགོས་པ་དང་། རང་ཉིད་གཞན་དོན་དུ་སངས་རྒྱས་ཐོབ་བྱེད་
ཀྱི་ལམ་སྟོན་པ་པོ་ནི་སངས་རྒྱས་བཅོམ་ལྡན་འདས་ཁོ་ན་བསྒྲུབ་པར་བྱ་བའི་ལམ་ནི་དེ་ཡིས་
གསུངས་པའི་ཐེག་པ་ཆེན་པོའི་དམ་པའི་ཆོས་ཁོ་ན་ལམ་སྒྲུབ་པའི་གྲོགས་ནི་ཐེག་པ་ཆེན་པོའི་
འཕགས་པའི་དགེ་འདུན་ཁོ་ནར་ཡིན་ནོ་སྙམ་དུ་བཟུང་སྟེ། དཀོན་མཆོག་གསུམ་ལ་ཤིན་ཏུ་དང་།
བའི་དད་པ་དྲག་པོ་དང་ལྡན་པའི་སྒོ་ནས། ནངས་ནུབ་སོགས་དུས་རྒྱུན་མར་དཀོན་མཆོག་ལ་སྐྱབས་
འགྲོ་ལན་གྲངས་ཡང་ཡང་བྱེད་པ་དང་། སྐབས་དང་སྐབས་སུ་དཀོན་མཆོག་ལ་ཕྱག་འཚལ་བ་དང་།
བསྐོར་བ་བྱེད་པ་དང་། ཉ་སྟོང་ཚེས་བརྒྱད་སོགས་ཀྱི་དུས་བཟང་གི་སྐབས་སམ། ཡང་ན་ཉིན་རེ་
བཞིན་ཅི་འབྱོར་བའི་མཆོད་པ་དངོས་གཙང་དག་པར་འབུལ་བ་དང་། ཐ་ན་རང་གི་ཅི་ཟ་ཅི་འཐུང་
གི་ཕུད། ཆུ་དང་ཡུངས་མ་ཙམ་ཚུན་ཆད་ཀྱིས་ཀྱང་མཆོད་ན་བསོད་ནམས་ཚད་མེད་པ་ཡོད་པས་
 

འབུལ་དགོས་ཤིང་། རང་ཉིད་དང་གཞན་ཕ་མར་གྱུར་པའི་སེམས་ཅན་ཐམས་ཅད་ལ་འཁོར་བའི་
སྡུག་བསྔལ་སྤྱི་དང་ཁྱད་པར་ན་ཚ་ཟུག་གཟེར། དགྲ་འདྲེ་གདོན་བགེགས་མི་མིན་གྱི་གནོད་པ།
ཚ་གྲང་བཀྲེས་སྐོམ་སོགས་ཀྱི་ཉམ་ང་བའི་སྡུག་བསྔལ་ཅི་བྱུང་ཡང་རེ་ས་སྐྱབས་གནས་དཀོན་
མཆོག་གསུམ་མ་གཏོགས་གཞན་སུ་ཡང་མེད་སྙམ་དུ་བློ་ཐག་ཧྲིལ་གྱིས་བཅད། ཟས་གོས་སྨན་ལ་
སོགས་པས་གནས་སྐབས་ལུས་འཚོ་བར་བྱེད་པ་ཡང་དཀོན་མཆོག་གི་བྱིན་རླབས་དང་ནུས་པ་ཁོ་
ན་ཡིན་པར་བསམ། མདོར་ན་རང་གཞན་གྱི་ལུས་སེམས་ལ་གནོད་པའི་སྡུག་བསྔལ་སོགས་མི་འདོད་
པ་བྱུང་བ་ཐམས་ཅད་ནི་རང་རང་གི་སྔོན་ལས་ཀྱི་འབྲས་བུ་ཡིན་ཞིང་། ལུས་སེམས་ལ་ཕན་པའི་
བདེ་སྐྱིད་གང་བྱུང་ཐམས་ཅད་ནི་དཀོན་མཆོག་གི་ཕ་འབབ་ཕྲིན་ལས་ཁོ་ན་ཡིན་པས། དེ་ལ་ཡིད་
ཆེས་བསྐྱེད་དེ་ཆོས་དང་འཇིག་རྟེན་གྱི་བྱ་བ་ཆེ་ཕྲ་ཅི་ལ་འཇུག་ཀྱང་ལོས་དེའི་མཐུན་འགྱུར་རོགས་
རམ་ཐམས་ཅད་དཀོན་མཆོག་ལ་བློ་གཏད་ལིང་བསྒྱུར་གྱིས་བཀལ་ཏེ། ཐོག་མར་ཐབས་གཞན་
མི་སེམས་པར་དཀོན་མཆོག་ལ་སྐྱབས་འགྲོ་གསོལ་འདེབས། མཆོད་འབུལ་སོགས་རང་གི་གང་
ནུས་ཡིད་གཏད་ཐུབ་ངེས་རེ་བྱས་ན། སྔོན་ལས་ཀྱི་འབྲས་བུ་འདྲ་ཡིན་ན་མ་གཏོགས། བྱ་བ་ཐམས་
ཅད་ཅི་བསམ་པ་བཞིན་དཀོན་མཆོག་གི་བྱིན་རླབས་ཀྱིས་འགྲུབ་པར་འགྱུར་བ་ལ་རྣམ་པ་ཀུན་ཏུ་
བསླུ་བ་མེད་པའི་རང་བཞིན་ཡིན་པས། དེ་ལྟར་དུས་རྟག་པར་ཡིད་ལ་མ་བརྗེད་པར་འཇོག་པའི་
སྒོ་ནས་སྐྱབས་འགྲོའི་སྡོམ་པ་ཐོབ་པའི་བསླབ་བྱ་རགས་རིམ་དེ་རྣམས་དང་མི་འགལ་བའི་ཆེད་དུ་
བག་ཡོད་དྲན་ཤེས་ཀྱིས་ནན་ཏན་ཡང་ཡང་བསྐྱེད་པར་གལ་ཤིན་ཏུ་ཆེ་བ་ཡིན་ནོ། །། །
་དེས་སྦྱོར་བ་སྔོན་དུ་འགྲོ་བའི་ཆོས་བསྟན་ཟིན་ནས། ད་ནི་གཉིས་པ་དངོས་གཞི་སྡོམ་པ་
ལེན་པའི་ཚུལ་ནི། དེ་ལྟར་སྐྱབས་སུ་འགྲོ་བའི་སྡོམ་པ་སྐྱེས་པ་དེས་འདིར་བླང་བར་བྱ་བའི་སྡོམ་པ་
ནི་བསྙེན་གནས་སམ་གསོ་སྦྱོང་སྟེ། འཕགས་པ་རྣམས་ཉེ་བར་བསྙེན་པས་ན་བསྙེན་གནས་སམ་
དགེ་བའི་ས་བོན་གསོ་ཞིང་སྡིག་པ་སྦྱོང་བས་ན་གསོ་སྦྱོང་སྟེ། དེ་སྐད་དུ། གང་ཕྱིར་དགེ་བ་མ་ལུས་
གསོ་བ་དང་། །ཉེས་པའི་སྡིག་པ་འདི་ནི་དག་བྱེད་པ་། །དེས་ན་གསོ་དང་སྡིག་པ་དག་བྱེད་པས། །

དེ་བཞིན་གཤེགས་པས་གསོ་སྦྱོང་ཞེས་སུ་གསུངས། །ཞེས་གསུངས་པ་ལྟར་དུས་ཁྲིམས་ཡན་ལག་
བརྒྱད་པའི་གསོ་སྦྱོང་གི་སྡོམ་པ་བསྲུང་བ་ནི། ཐེག་དམན་གྱི་སྐབས་སུ་བསྙེན་གནས་ཀྱི་སྡོམ་པ་
ཞེས་ཁྱིམ་པའི་རྟེན་ཅན་ཁོ་ན་ལ་གསུངས་པ་དེ་ཉིད། འདིར་ཐེག་ཆེན་གྱི་སྐབས་སུ་བྱང་ཆུབ་སེམས་
བསྐྱེད་ཀྱིས་ཟིན་པའི་སྒོ་ནས་ཉམས་སུ་བླངས་ན་བྱང་ཆུབ་སེམས་དཔའི་ཉེས་སྤྱོད་སྡོམ་པའི་ཚུལ་
ཁྲིམས་སུ་འགྱུར་ཞིང་དེར་མ་ཟད་འདིར་འཕགས་པ་སྤྱན་རས་གཟིགས་ཀྱི་བསྐྱེད་རིམ་ལྷའི་རྣལ་
འབྱོར་དང་འབྲེལ་བར་ཉམས་སུ་བླངས་ན་གསང་སྔགས་བྱ་བའི་རྒྱུད་ཀྱི་ཉམས་ལེན་གྱི་དཀའ་
ཐུབ་དང་སྡོམ་པའི་ཡན་ལག་དུའང་འགྱུར་བ་ཡིན་ལ། དེ་ཡང་སྔོན་གྱི་རྒྱལ་བ་སྲས་དང་བཅས་པ་
ཐམས་ཅད་ཀྱིས་ཉམས་ལེན་གྱི་ཕྱག་བཞེས་ཇི་ལྟར་མཛད་པ་དེ་ཉིད། ད་ལྟ་རྗེས་འཇུག་གི་གང་
ཟག་རང་རང་གིས་རང་རྒྱུད་ལ་ཁྲིམས་སུ་བཅའ་ཞིང་། དེའི་གནང་བཀག་གི་བསླབ་བྱ་ལས་མི་
འདའ་བར་བསྲུང་སྟེ་སྒྲུབ་པ་བྱེད་པ་ལ་ཚུལ་ཁྲིམས་སམ་སྡོམ་པ་ཞེས་བརྗོད་པ་ཡིན་པས། དེ་ལྟ་
བུའི་སྡོམ་པ་དེ་ལེན་པ་ལ། གོང་དུ་བཤད་པ་ལྟར་གྱི་མཆོག་གསུམ་ལ་དང་བའི་དད་པ་དང་། བདག་
གཞན་ཐམས་ཅད་འཁོར་བ་ལས་ཐར་བར་འདོད་པའི་ངེས་པར་འབྱུང་བ་དང་། ཕ་མ་སེམས་ཅན་
ཐམས་ཅད་ལ་བྱམས་པ་དང་སྙིང་བརྩེ་བའི་སྒོ་ནས་མཐར་ཐུག་སངས་རྒྱས་ཀྱི་གོ་འཕང་ཐོབ་པར་
འདོད་པའི་བྱང་ཆུབ་སེམས་བསྐྱེད་ཀྱིས་ཀུན་ནས་བསླངས་ཏེ། དངོས་ཀྱི་བསམ་པ་འདི་ལྟར་ཇི་ལྟར་སྔོན་
གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་
རྣམས་ཀྱིས། སེམས་ཅན་ཐམས་ཅད་ཀྱི་དོན་དུ་ཉིན་ཞག་ཕྲུགས་གཅིག་པའི་གསོ་སྦྱོང་ཡང་དག་
པར་མཛད་པ་དེ་བཞིན་དུ་བདག་གིས་ཀྱང་སེམས་ཅན་ཐམས་ཅད་ཀྱི་དོན་དུ་གསོ་སྦྱོང་གི་སྡོམ་པ་
བླངས་ལ་སང་ཉི་མ་མ་ཤར་གྱི་བར་དུ་བསྲུང་སྙམ་པའི་བསམ་པ་དྲག་པོའི་སྒོ་ནས་རང་གིས་ལེན་
ཤེས་པའམ། སློབ་དཔོན་གྱི་རྗེས་སུ་བཟློས་པའི་ཚུལ་གྱིས། ཇི་ལྟར་སྔོན་གྱི་དེ་བཞིན་གཤེགས་པ་
སོགས་ནས། ཡང་དག་པར་བླང་བར་བགྱིའོ། ཞེས་པའི་བར་ལན་གསུམ་དུ་བཟླས་ཏེ་ཐ་མའི་ཚེ་
སྡོམ་པ་ཐོབ་ཤེས་ཀྱི་དགའ་བ་ཁྱད་པར་ཅན་བསྐྱེད་པར་བྱའོ། །་
 

དེའི་འབྲུ་དོན་ཅུང་ཟད་འགྲེལ་ན། ། དཔེ་ཇི་ལྟར་ན། སྔོན་གྱི་དུས་སུ། ཐུགས་ཆོས་ཉིད་དེ་
བཞིན་ཉིད་ཀྱི་ངང་དུ་ཚུལ་མཐུན་པར་རྒྱུ་ཞིང་གཤེགས་པ། བདུད་བཞིའི་དགྲ་བཅོམ་པ། སྤང་བྱ་
སྒྲིབ་གཉིས་ཡང་དག་པ། ཚོགས་གཉིས་ཡོངས་སུ་རྫོགས་པ། མ་རིག་པའི་གཉིད་སངས་ཤིང་ཤེས་བྱ་
ལ་བློ་གྲོས་རྒྱས་པ། ལེགས་པའི་ཡོན་ཏན་དྲུག་དང་ལྡན་པའི་བཅོམ་ལྡན། སྲིད་ཞི་གཉིས་ཀྱི་
མཐའ་ལས་འདས་པ། དཔེར་ན་འཁོར་ལོས་སྒྱུར་བའི་རྒྱལ་པོ་རྟ་ཅང་ཤེས་དེ་གཡུལ་ངོར་འཇུག་ཚེ།
རང་སྲོག་ཡལ་བར་དོར་ཏེ། རྒྱལ་པོ་དེ་ཉིད་བསྲུང་བ་བཞིན་དུ་སེམས་ཅན་ཐམས་ཅད་ལ་ཐར་པ་
དང་ཐམས་ཅད་མཁྱེན་པའི་ལམ་མ་ནོར་བ་སྟོན་ཅིང་གཞན་དོན་ཁོ་ནར་མཛད་པའམ། ཐུགས་མི་
འཇིགས་པ་བཞི་ཡི་ཐང་ལ་བདེ་བར་གཤེགས་པས་ན་རྟ་ཅང་ཤེས་ལྟ་བུ། མི་མཐུན་པའི་ཕྱོགས་
ཐམས་ཅད་ལས་རྒྱལ་ཞིང་། ནམ་མཁའི་མཐའ་དང་མཉམ་པའི་སེམས་ཅན་ལ་མ་བཅོལ་བཞིན་དུ་
ཕན་འདོགས་པའི་ཐུགས་རྗེ་ཆེན་པོའི་ཁུར་བསྣམ་ཞིང་། ཐེག་པ་ཆེན་པོ་བླ་ན་མེད་པའི་ཆོས་སྟོན་
པས་ན་གླང་པོ་ཆེན་པོ། རང་དོན་ཆོས་སྐུའི་དགོངས་པ་མངོན་དུ་གྱུར་པས་ན་བྱ་བ་བྱས་ཤིང་། གཞན་
དོན་གཟུགས་སྐུ་རྣམ་གཉིས་ཀྱི་ཕྲིན་ལས་གདུལ་བྱ་ལ་ཁྱབ་པས་ན་བྱེད་པ་བྱས་པ། ཟག་བཅས་
ལས་ཉོན་བག་ཆགས་དང་བཅས་པའི་སྒྲིབ་པ་སྤངས་པས་ན་ཁུར་བོར་བ། བདག་གི་དོན་མྱང་འདས་
ཟག་མེད་ཡོན་ཏན་གྱི་ཕུང་པོ་རྗེས་སུ་ཐོབ་པ། མ་རིག་པ་དང་མཚུངས་ལྡན་གྱི། འཇིག་ཚོགས་ལ་
ལྟ་བ་དང་། ཚུལ་ཁྲིམས་དང་བརྟུལ་ཞུགས་མཆོག་འཛིན་དང་། ཐེ་ཚོམ་དང་བཅས་པའི་སྲིད་པ་
ཀུན་ཏུ་སྦྱོར་བ་གསུམ་པོ་ཡོངས་སུ་ཟད་པ་སྟེ་སྤངས་པ། ཐོག་མཐའ་བར་གསུམ་དུ་དགེ་བའི་ཆོས་
གསུངས་པས་ནི་ཡང་དག་པའི་བཀའ། སྲིད་པའི་འཆིང་བ་ཉོན་མོངས་པའི་སྒྲིབ་པ་སྤངས་པས་ལེགས་
པར་རྣམ་པར་གྲོལ་བའི་ཐུགས། ཤེས་སྒྲིབ་སྤངས་ཤིང་ཇི་ལྟ་ཇི་སྙེད་མཁྱེན་པའི་རྣམ་མཁྱེན་གྱི་ཡེ་
ཤེས་མངའ་བས་ན་ལེགས་པར་རྣམ་པར་གྲོལ་བའི་ཤེས་རབ་ཅན། སངས་རྒྱས་བཅོམ་ལྡན་འདས་
དེ་རྣམས་ཀྱིས་སྔོན་སློབ་པ་ལམ་སྒྲུབ་པའི་དུས་སུ། རང་དོན་ཡལ་བར་དོར་ནས་སེམས་ཅན་ཐམས་
ཅད་གནས་སྐབས་ཐར་པའི་སྟེགས་སུ་གྱུར་པ་མཐོ་རིས་ཀྱི་ལྷ་མིའི་སྲིད་པའི་བདེ་བ་ལ་བཀོད་
 

པའི་དོན་གྱི་ཕྱིར་དང་། མཐར་ཐུག་འཁོར་བ་ལས་གྲོལ་པའི་ཐར་པ་ཙམ་ལ་བཀོད་དེ་ཕན་པར་བྱ་
བའི་ཕྱིར་དང་། ཁྱད་པར་དུ་མི་གནས་པའི་མྱ་ངན་ལས་འདས་པའི་སར་སྒྲིབ་གཉིས་ཀྱི་བག་ཆགས་
མཐའ་དག་ལས་གྲོལ་བར་བྱ་བའི་ཕྱིར་དང་། གནས་སྐབས་སུ་ཞེ་སྡང་རྒྱུ་འབྲས་སྤོང་ཞིང་འབྱུང་
བཞི་འཁྲུགས་པའི་ནད་མེད་པར་བྱ་བའི་ཕྱིར་དང་། འདོད་ཆགས་རྒྱུ་འབྲས་སྤོང་ཞིང་སེར་སྣའི་ལས་
སྒྲིབ་སྦྱོང་བས་འཚོ་བས་ཕོངས་པའི་མུ་གེ་མེད་པར་བྱ་བའི་ཕྱིར་དང་། གཏི་མུག་རྩ་བ་ནས་སྤོང་
བའི་ལམ་གྱི་ཡན་ལག་བྱང་ཆུབ་ཀྱི་ཕྱོགས་ཀྱི་ཆོས། དྲན་པ་ཉེར་གཞག་བཞི། ཡང་དག་པར་སྤོང་
བ་བཞི། རྫུ་འཕྲུལ་གྱི་རྐང་པ་བཞི། དབང་པོ་ལྔ། སྟོབས་ལྔ། བྱང་ཆུབ་ཀྱི་ཡན་ལག་བདུན།
འཕགས་པའི་ལམ་ཡན་ལག་བརྒྱད་དེ། སུམ་ཅུ་རྩ་བདུན་པོ་རྣམས་ཡོངས་སུ་རྫོགས་པར་བྱ་བའི་
ཕྱིར་དང་། འབྲས་བུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལེགས་པར་རྟོགས་པར་བྱ་
བའི་ཕྱིར། ཉིན་ཞག་ཕྲུགས་གཅིག་ལ་ཡན་ལག་བརྒྱད་དང་ལྡན་པའི་གསོ་སྦྱོང་གི་སྡོམ་པ་ངེས་
པར་བླངས་ཏེ་བསྲུང་བར་མཛད་པ་དེ་བཞིན་དུ། བདག་རང་རང་གིས་ཀྱང་། སེམས་ཅན་ཐམས་
ཅད་ཀྱི་དོན་དང་ཕན་པར་བྱ་བ་ལ་སོགས་པ་དགོས་པ་དེ་དག་གི་ཕྱིར་དུ་སྡོམ་པ་བླངས་པའི་དུས་
དེ་ནས་བཟུང་སྟེ། ཇི་སྲིད་སང་ཉི་མའི་སྐྱ་རེངས་ཐ་མ་མ་ཤར་གྱི་བར་དུ། གསོ་སྦྱོང་གི་སྡོམ་པ་
ངེས་པར་ཏེ་གདོན་མི་ཟ་བ་བསམ་པ་ཡང་དག་པས་བླང་བར་བགྱིའོ། །ཞེས་པའི་དོན་ཡིན་པས་དེ་
དག་ཡིད་ལ་བཞག་ནས་རྗེས་ཟློས་གྱིས། ཞེས་ཚིག་དོན་འགྲེལ་ཏེ་བཤད་པར་བྱེད་ན། དེ་ཉིད་
ཟིན་པའི་རྗེས་ཐོག་ལ་སྡོམ་པ་འབོག་པའི་རྗེས་ཟློས་བྱེད་དུ་བཅུག་དགོས་སོ། །དེ་ལྟར་ན། བསྙེན་
གནས་སམ་གསོ་སྦྱོང་གི་སྡོམ་པ་ཐོབ་ཟིན་པ་དེས་བསླབ་པར་བྱ་བ་ནི། མཛོད་ལས། ཚུལ་ཁྲིམས་
ཡན་ལག་བག་ཡོད་པའི། །ཡན་ལག་བརྟུལ་ཞུགས་ཡན་ལག་སྟེ། །བཞི་གཅིག་གསུམ་རིམ་གོ་
རིམ་བཞིན། །ཞེས་པ་ལྟར། གསུམ་ལས་ཕྱེ་བའི་བརྒྱད་དེ། ཚུལ་ཁྲིམས་ཀྱི་ཡན་ལག་ལ་སྲོག་
གཅོད་པ་དང་། མ་བྱིན་པ་ལེན་པ་དང་། མི་ཚངས་པར་སྤྱོད་པ་དང་། རྫུན་དུ་སྨྲ་བ་དང་བཞི་སྤོང་བ།
བག་ཡོད་པའི་ཡན་ལག་ཏུ་ཆང་སྤོང་བ། བརྟུལ་ཞུགས་ཀྱི་ཡན་ལག་ལ་གསུམ་ལས་མལ་སྟན་སྤོང་
 

བ་དང་འབྲེལ་བའི་བརྟུལ་ཞུགས་ནི་ཁྲི་སྟན་མཐོན་པོ་དང་། མལ་སྟན་ཆེན་པོ་སྤང་བ། ཁ་ཟས་
སྤོང་བ་དང་འབྲེལ་བའི་བརྟུལ་ཞུགས་ནི། དུས་མ་ཡིན་པའི་ཁ་ཟས་སྤོང་བ། སྒེག་པ་སྤོང་བའི་
བརྟུལ་ཞུགས་ནི། གླུ་གར་དང་རོལ་མོ་དང་རྒྱན་བྱུག་པ་སྤོང་བ་གསུམ་སྟེ། བརྒྱད་པོ་དེ་དག་སྤོང་
བ་ཚུལ་བཞིན་དུ་བསླབ་སྙམ་པའི་སྒོ་ནས་རྗེས་ཟློས་གྱིས་ཞེས་པའམ། རང་གི་འདོན་ཤེས་པ་གང་
ཡིན་ཀྱང་། དེང་ནས་སྲོག་གཅོད་མི་བྱ་ཞིང་། །ཞེས་སོགས་ལན་གསུམ་བརྗོད་། དེ་ཡི་ཚིག་དོན་
འགྲེལ་པར་འདོད་ན། དེ་ལ་དང་པོར་རང་རྒྱུད་ཀྱི་ཉེས་སྤྱོད་རྣམས་སྡོམ་པར་བྱེད་པ་ཚུལ་ཁྲིམས་
ཀྱི་ཡན་ལག་བཞི་པོ་འདི་ནི་སྡོམ་པ་ཐམས་ཅད་ཀྱི་རྩ་བ་ཡིན་པས་རྩ་བ་བཞི་ཞེས་ཀྱང་གྲགས་པ་སྟེ།
དེ་རྣམས་རིམ་པ་བཞིན་དུ་སྡོམ་པ་ཐོབ་པའི་དུས་དེང་ནས་བཟུང་སྟེ་སྤྱིར་སྲོག་གཅོད་སྤོང་ཞིང་།
ཁྱད་པར་དུ་སང་ཉི་མ་མ་ཤར་གྱི་བར་དུ། མི་ཡི་འགྲོ་བ་ལྟ་ཅི་སྨོས་ཏེ། ཐ་ན་ཤིག་སྲོ་གྲོག་སྦུར་
ཡན་ཆད་ཀྱི་སྲོག་གཅོད་པར་མི་བྱ་ཞིང་། གཞན་གྱིས་བདག་ཏུ་བཟུང་བའི་ནོར་རྫས་ཆེན་པོ་ལྟ་ཅི་
སྨོས་ཏེ། ཐ་ན་ཁབ་དང་སྐུད་པ་ཟས་ཁམ་གང་ཙམ་ཡིན་ཡང་བདག་ལ་མ་བྱིན་པ་དེ་རང་དགར་བླང་
བར་མི་བྱ་ལ། སྐྱེས་པ་དང་བུད་མེད་གཉིས་ཀྱིས་གཉིས་སྤྱད་དེ་འཁྲིག་པའི་ཆོས་མི་ཚངས་པར་
སྤྱོད་པ་ལྟ་ཅི་སྨོས་ཏེ། ཆགས་སེམས་ཀྱིས་ཕན་ཚུན་བལྟ་བ་ཙམ་ཞིག་ཀྱང་མི་བྱེད་ཅིང་། རང་ཉིད་
ལ་ས་ལམ་གྱི་སྤངས་རྟོགས་ཀྱི་ཡོན་ཏན་ཅི་ཡང་མེད་ཀྱང་སྒྱུ་ཐབས་ཀྱིས་ཡོད་པར་བརྫུ་བའི་མི་ཡི་
ཆོས་བླ་མའི་རྫུན་ཆེན་པོ་སྨྲ་བ་ལྟ་ཅི་སྨོས་ཏེ། ཐ་ན་ཀུ་རེ་དང་རྩེད་མོའི་ཕྱིར་ཙམ་དུ་གཞན་བསླུ་བར་
བྱེད་པའི་རྫུན་གྱི་ཚིག་ཀྱང་མི་སྨྲ་བར་བྱའོ། །
བག་ཡོད་པའི་ཡན་ལག་གཅིག་ནི། ཆང་བཏུང་ན་བག་མེད་པར་འགྱུར་ཏེ་བསྲུང་བྱ་ཡིན་
པ་དང་མིན་པའི་བླང་དོར་ཐམས་ཅད་བརྗེད་དེ་ཆོས་དང་འཇིག་རྟེན་གཉིས་ཀའི་ལུགས་དང་འགལ་
བའི་སྐྱོན་ནི་མང་པོ་ཉེ་བར་བརྟེན་པའི་ཕྱིར་ན། གྲོ་ནས་སོགས་ཀྱི་འབྲུ་ཡི་ཆང་དང་། བུ་རམ་སྦྲང་
རྩི་སོགས་ཀྱི་བཅོས་པའི་ཆང་རྣམས་ནི་རྩྭ་རྩེའི་ཟིལ་པ་ཙམ་དུ་ཡང་བཏུང་བར་ཡོངས་སུ་སྤོང་བར་
བྱ་ཞིང་། བརྟུལ་ཞུགས་ཀྱི་ཡན་ལག་ལ་གསུམ་ནི། རང་ཉིད་སྡོམ་ལྡན་ཡིན་པའི་དྲན་པ་གསོ་བའི་
 

ཆེད་དུ་ཁྱིམ་པ་གཞན་གྱི་ཇི་ལྟར་བྱེད་པའི་སྤྱོད་ལམ་དེ་དག་བརྟུལ་ནས། རྒྱལ་བ་སྲས་དང་བཅས་
པའི་མཛད་སྤྱོད་བཟང་པོའི་རྗེས་སུ་ཞུགས་པ་ནི་བརྟུལ་ཞུགས་ཏེ། དེ་ལ་མལ་སྟན་སྤོང་བ་དང་
འབྲེལ་བའི་བརྟུལ་ཞུགས་ནི། སེམས་ལ་ཁེངས་དྲེགས་སྐྱེ་བའི་རྒྱུ་ཁྲི་སྟན་ཆེན་པོ་དར་ཟབ་དང་སྟག་
གཟིག་གི་གདན་སོགས་དང་། མཐོན་པོ་ཤིང་ཁྲི་ཡིན་ཀྱང་ཁྲུ་གང་ལས་ལྷག་པ་སོགས་ཀྱི་སྟེང་དུ་
འདུག་པར་མི་བྱ་ཞིང་། དུས་མ་ཡིན་པའི་ཁ་ཟས་སྤོང་བ་དང་འབྲེལ་བའི་བརྟུལ་ཞུགས་ནི། སྔ་མ་
དེ་དག་ངེས་པར་སྤོང་བ་དེ་བཞིན་དུ་སྟན་གཅིག་པའི་ཟས་ཟ་བའི་དུས་ཉི་མའི་གུང་མ་ཡིན་པའི་
སྐབས་ཕན་ཆད་སྐོམ་སེལ་བའི་ཆེད་ཇ་དང་ཆུ་སོགས་དོ་དགོང་ཚུན་བཏུང་བ་མ་གཏོགས། བཀྲེས་
པ་སེལ་བའི་ཆེད་དུ་ཟན་དང་ཆན། ཡོས་དང་ཤིང་ཏོག་སོགས་བཟའ་བཅའི་ཟས་ཡུངས་འབྲུ་ཙམ་
ལའང་བརྟེན་པར་མི་བྱའོ། །
སྒེག་པ་སྤོང་བའི་བརྟུལ་ཞུགས་ནི། འཕྱོར་སྒེག་དང་མཛེས་ཆོས་ཀྱི་བསམ་པས་ཀུན་ནས་
བསླངས་ཏེ། ག་པུར་དང་ཙནྡན་གླ་རྩི་སོགས་དྲི་ཞིམ་པོ་ཅན་དང་ཁ་དོག་སྣ་ཚོགས་པའི་ཚོན་སོགས་
ལུས་ལ་བྱུག་པ་དང་། མེ་ཏོག་དང་རིན་པོ་ཆེ་སོགས་ཀྱི་ཕྲེང་བ་འདོགས་པ་དང་། གསེར་དངུལ་
དང་གཟི་བྱུར་སོགས་ཀྱི་རྒྱན་ཆ་གསར་དུ་འདོགས་པ་དང་།རྩེད་མོ་དང་བཞད་གད་ཀྱི་ཆེད་དུ་ལུས་
ཀྱི་ཡན་ལག་གཡོ་བ་དང་འཁྲབ་པ་རྒྱུག་པ་སོགས་ཀྱི་གར་བྱེད་པ་དང་། ངག་གིས་བྲེ་མོའི་གཏམ་
སྣ་ཚོགས་སྨྲ་བ་དང་གཞན་བྲོ་སོགས་ཀྱི་གླུ་ལེན་པ་ལ་སོགས་པའི་སྒེག་འཆོས་ཀྱི་སྤྱོད་ལམ་ཐམས་
་ཅད་སྤོང་བར་བྱ་ཞིང་། དེ་དག་སྤོང་ཚུལ་ཇི་ལྟར་བྱེད་ན། འཕགས་པ་དགྲ་བཅོམ་པ་རྣམས་ཀྱིས་
ངོས་ལྐོག་སོགས་གནས་དུས་རྐྱེན་དབང་གང་ལའང་མ་ལྟོས་པར་དུས་རྟག་པར་རྒྱུན་ལྡན་དུ་ནི།
གོང་དུ་བསྟན་པའི་སྲོག་གཅོད་ལ་སོགས་པའི་ཉེས་པ་དེ་དག་འཆི་བ་སྲོག་ལ་བབས་ཀྱང་མི་བྱེད་
པ་ལྟར། དཔེ་དེ་བཞིན་དུ་བདག་གིས་ཀྱང་སང་ཉི་མ་མ་ཤར་གྱི་བར་སྲོག་གཅོད་ལ་སོགས་པའི་
ཉེས་པ་བརྒྱད་པོ་དེ་དག་འཆི་བ་སྲོག་ལ་བབས་ཀྱང་མི་བྱེད་དེ་སྤོང་བར་བྱའོ་ཞེས་དམ་བཅའ་བ་
ཡིན། དེ་ལས་བྱུང་བའི་དགེ་བའི་རྩ་བ་བསྔོ་བས་རྒྱས་འདེབས་པ་ནི་ད་ལྟ་བསྙེན་གནས་ཀྱི་སྡོམ་
 

པ་འབོག་པའི་དགེ་རྩ་འདིས་མཚོན་ཏེ། དུས་གསུམ་བསགས་ཡོད་ཀྱི་དགེ་བའི་རྩ་བ་ལ་བརྟེན་
ནས་བདག་གིས་ཐོབ་བྱ་བླ་ན་མེད་པ་བྱང་ཆུབ་ཆེན་པོའི་གོ་འཕང་མྱུར་དུ་ཐོབ་པར་ཤོག་ཅིག །དེ་
ལྟར་རང་དོན་ཆོས་སྐུའི་དགོངས་པ་མངོན་དུ་བྱས་པའི་བདག་རྐྱེན་ལ་བརྟེན་ནས་འཁོར་བ་ཇི་སྲིད་
གནས་ཀྱི་བར་དུ་ཕྲིན་ལས་བསམ་གྱིས་མི་ཁྱབ་པའི་སྒོ་ནས། འཁོར་བའི་གནས་འདིར་རྩ་བའི་
སྡུག་བསྔལ་སྐྱེ་རྒ་ན་འཆི་བཞི། ཡན་ལག་གི་སྡུག་བསྔལ་འདོད་པ་རྣམས་དང་བྲལ་བ། མི་འདོད་
པ་རྣམས་དང་འཕྲད་པ། འདོད་པ་ཐོག་ཏུ་མི་ཁེལ་བ། ཉེར་ལེན་ཕུང་པོ་འདུ་བྱེད་ཀྱི་སྡུག་བསྔལ་
གྱི་རང་བཞིན་བཞི་སྟེ། དེ་ལྟར་སྡུག་བསྔལ་བརྒྱད་ཀྱི་ཆུ་སྲིན་མང་པོ་རྣམས་ཀྱིས་ཤིན་ཏུ་དཀྲུགས་
པའི་ནང་དུ་བྱིངས་པར་གྱུར་པའི་མ་རྒན་སེམས་ཅན་དེ་རྣམས། ཁམས་གསུམ་སྲིད་པའི་རྒྱ་མཚོ་
ཆེན་པོ་དེ་ལས་དུས་མྱུར་དུ་འདོན་ཏེ་སྒྲོལ་ནུས་པར་ཤོག །ཅེས་པའི་དོན་ཡིན་པས་དེ་ལྟར་ཡིད་ལ་
བཞག་སྟེ་དངོས་སུ་འདོན་ཤེས་པའམ་རྗེས་ཟློས་བྱའོ། །དེ་ལྟར་སྡོམ་པ་དེ་བརྟན་པར་བྱ་བ་དང་།
ཚུལ་ཁྲིམས་རྣམ་པར་དག་པར་བྱ་བའི་ཕྱིར། ཚུལ་ཁྲིམས་རྣམ་དག་གི་གཟུངས་སམ། འཕགས་པ་
དོན་ཡོད་ཞགས་པའི་ཕ་རོལ་ཏུ་ཕྱིན་པ་དྲུག་གི་སྙིང་པོའི་གཟུངས་ལས་འབྱུང་བ་འདི་ཉིད་བཟླས་
པས་དུས་གསུམ་གྱི་རྒྱལ་བ་སྲས་དང་བཅས་པའི་ཚུལ་ཁྲིམས་ཀྱི་ཕུང་པོ་ཐམས་ཅད་རང་རྒྱུད་ལ་
ཡོངས་སུ་རྫོགས་པར་བྱེད་པ་དང་། སྔོན་ཚུལ་ཁྲིམས་འཆལ་བའི་ཉེས་པ་ཐམས་ཅད་དག་པར་བྱེད་
ཅིང་། ཕྱིན་ཆད་ཚུལ་ཁྲིམས་དང་སྡོམ་པ་ཐམས་ཅད་མི་ཉམས་པར་བྱེད་པ་སོགས་ཕན་ཡོན་བསམ་
གྱིས་མི་ཁྱབ་པ་ཞིག་འབྱུང་བར་གསུངས་པས། ཨོཾ་ཨ་མོ་གྷ་ཤཱི་ལའི་སྔགས་འདི་དང་། ཕན་ཡོན་
གོང་དུ་རྒྱ་ཆེར་བསྟན་པའི་ནང་དུ་གཏོགས་པ་དོན་ཡོད་ཞགས་པའི་སྙིང་པོ། ཨོཾ་ཧཱུྃ་ཏྲེ་ལོ་ཀྱ་བི་ཛའི་
སྔགས་བཅས་འདི་སྐབས་སྡོམ་པ་ལེན་དུས་ཀྱི་མཇུག་ཏུ་ལན་གསུམ་རེ་སོགས་འདོན་ཤེས་པའམ་
རྗེས་བཟློས་བྱ་ཞིང་། དུས་རྒྱུན་མར་རམ་སྐབས་དང་སྐབས་སུའང་སྔགས་འདི་གཉིས་ལན་གསུམ་
མམ། བདུན་ནམ། ཉེར་གཅིག་སོགས་ཅི་འགྲུབ་འདོན་ན་ཚུལ་ཁྲིམས་རྣམ་པར་དག་པར་འགྱུར་
བ་དང་། ཁྲིམས་འཆལ་གྱི་ཉེས་པ་སྦྱོང་བ་ལ་དགོས་པ་མཆོག་ཏུ་བསྔགས་པ་ཡིན་ནོ། །དེ་ནས་སྔོན་
 

བྱང་ཆུབ་སེམས་དཔའ་བྱམས་པས་ལམ་བསྒྲུབས་པའི་ཚེ། ཉིན་ལན་གསུམ། མཚན་ལན་གསུམ་
དུ་བསམ་པ་དྲག་པོས་སྨོན་ལམ་བཏབ་པས་ལམ་བདེ་བ་དང་འཇུག་པ་བདེ་བ་ནས་བསྐལ་པ་མང་
པོའི་ཚོགས་རྫོགས་པར་མཛད་པའི་བྱམས་པའི་སྨོན་ལམ་ལས་འབྱུང་བ་ཚུལ་ཁྲིདིམས་ཀྱི་ཕར་ཕྱིན་
ཡོངས་སུ་རྫོགས་པར་བྱེད་པའི་སྨོན་ལམ། ཁྲིམས་ཀྱི་ཚུལ་ཁྲིམས་སོགས་དང་། གཞན་གནོད་
གཞིར་བཅས་སོགས་དང་། རྒྱལ་བ་ཀུན་གྱི་རྗེས་སུ་སློབ་བྱེད་སོགས་ཀྱི་སྨོན་ལཔ་ཡང་ཅི་རིགས་
པ་འདོན་ཤེས་པའམ། མ་ཤེས་ན་རྗེས་ཟློས་བྱེད་དུ་གཞུག་གོ། །
གསུམ་པ་རྗེས་ནི། དེ་ལྟར་ཐེག་པ་ཆེན་པོའི་བསྙེན་གནས་ཀྱི་སྡོམ་པ་བླངས་ཏེ་སྒྲུབ་པར་
གནས་པའི་རྟེན་གྱི་གང་ཟག་དེ་ཁྱིམ་པ་ཡིན་ན་གོང་དུ་བསྟན་པའི་བསླབ་བྱ་ཡན་ལག་བརྒྱད་པོ་
ཐམས་ཅད་སང་ཉི་མ་མ་ཤར་གྱི་བར་དུ་བསྲུང་བ་དང་། རབ་ཏུ་བྱུང་བའི་དགེ་ཚུལ་སློང་གི་རྟེན་
ཅན་ཞིག་ཡིན་ན། དུས་རྟག་པར་ཁྲིམས་ཉིས་བརྒྱ་ལྔ་བཅུ་རྩ་གསུམ་ལས། རགཟས་པ་བཅུ་པོ་
ཕྱོགས་མཐུན་དང་བཅས་པའི་ནང་དུ་བསྙེན་གནས་ཀྱི་བསླབ་བྱ་འདི་དག་འདུས་པས་སྲུང་དགོས་
པ་གཞིར་བཅས། འོན་ཀྱང་ཁྱད་པར་དུ་ཐེག་ཆེན་སེམས་བསྐྱེད་ཀྱིས་བསྐུལ་ཏེ་སྔར་ལས་ལྷག་པ་
ཅན་ཞིག་བསྲུང་སྙམ་པའི་དང་པོ་སྦྱོར་བའི་སྐབས་སུ་འདུན་པ་དྲག་པོ་ཞིག་བསྐྱེད་དེ། ་དངོས་
གཞིའི་སྐབས་སུའང་དེ་བཞིན་དུ་བླངས། འདིར་མཇུག་གི་སྐབས་སུའང་དེ་བཞིན་དུ་ལྷག་པ་ཅན་
ཞིག་བསྲུང་སྟེ། སང་གི་ཉི་མ་མ་ཤར་ཕན་ཆད་དུ་བསྲུང་མི་དགོས་པའི་བསམ་པ་བསྐྱེད་དེ་འདའ་
བར་གྱུར་ན། དགེ་ཚུལ་སློང་གི་སྡོམ་པ་ལའང་འདའ་བར་གྱུར་པའི་སྐྱོན་འབྱུང་ཉེན་ཆེའོ། །དེ་ས་ན་
རྟེན་གྱི་གང་ཟག་སྐྱ་སེར་སུ་ཡིན་ཀྱང་རུང་སྟེ། སྡོམ་པ་ཐོབ་པའི་རྗེས་དེར། གང་ཟག་རབ་ན་བླ་
མའི་མན་ངག་ཇི་ལྟ་བ་བཞིན་འཕགས་པ་ཐུགས་རྗེ་ཆེན་པོའི་བསྐྱེད་རྫོགས་ཀྱི་ལྷ་ཡི་རྣལ་འབྱོར་
ཟབ་མོའི་ཉམས་ལེན་ཁོ་ནས་དུས་འདའ་བར་བྱ་བའོ། །འབྲིང་ན་ཐུགས་རྗེ་ཆེན་པོའི་བདག་མདུན་
གྱི་ཆོ་ག་ཕྱག་ལེན་དངོས་གཙང་རང་རང་གི་ལུགས་དང་མཐུན་ཞིང་། སྦྱོར་དངོས་རྗེས་གསུམ་ཚང་
བའི་ཚད་ལྡན་གྱི་ཉམས་ལེན་ལ་ཆད་ལྷག་མེད་པར་ཡིད་འཁུལ་ངེས་བྱས་ཏེ་འཇུག་པར་བྱ་ཞིང་།
 

ཐ་མས་ཀྱང་རང་དགར་སྒོ་གསུམ་རྣམ་གཡེང་ཡ་ཡོལ་སོགས་ཀྱི་དབང་དུ་མི་བཏང་བར། སེམས་
ལ་དད་པ་དང་ངེས་འབྱུང་། བྱམས་སྙིང་རྗེ་བྱང་ཆུབ་ཀྱི་སེམས་ཡང་ཡང་བསྐྱེད། །ལུས་ཀྱི་ཕྱག་དང་
བསྐོར་བ། ངག་གིས་ཁ་ཏོན་བཟླས་བརྗོད་གཞན་ཤེས་ཀྱང་རུང་། མ་ཤེས་ཀྱང་མ་ཎི་འདོན་མི་
ཤེས་པ་སུ་ཡང་མེད་པས་དེ་ཁོ་ནར་འདོན་པས་དུས་འདའ་བར་བྱ་ཞིང་སྨྱུང་གནས་བདེ་འགྲོའམ།
ཟས་ཟ་ཉིན་ཡིན་ཀྱང་གཞན་གཉིད་དང་སྙོམ་ལས། རྣམ་གཡེང་འདུ་ཚོགས་ཀྱི་གཏམ། ཁ་གཡེང་
མིག་གཡེང་ཐམས་ཅད་ཉེས་སྤྱོད་ཀྱི་གཞི་མ་གཏོགས་གཏན་ནས་མེད་པས་ཅི་ནུས་སུ་སྤོང་དགོས་
ཤིང་། དེ་ཉིན་སྔ་མོ་ཚུན་ནས་དོ་དགོང་གི་བར་དུས་མིན་གྱི་ཟས་བཟའ་བཅའི་ཞད་ཙམ་ལའང་གཏན་
མི་སྤྱོད་ཅིང་། ཉིན་མོའི་གུང་ལ་ཁེལ་ངེས་བྱས་ཏེ། ལོག་འཚོའི་སྡིག་པ་སོགས་དང་མ་སྦགས་ཤིང་
ཤ་དང་ཆང་སོགས་ཀྱི་དྲི་ཙམ་ཡང་མེད་པའི་ཟས་དཀར་གསུམ་སོགས་དངོས་གཙང་ལ། ལྷམ་ཕུད་
ལག་པ་དང་སྣོད་སོགས་ལེགས་པར་བཀྲུས་དག་བྱས་ཏེ། ཟས་ཀྱི་ཕུད་ནས་བླ་མ་དང་དཀོན་མཆོག་
ལ་མཆོད་ནས་གདན་གཅིག་ལ་བརྟེན་པའི་སྒོ་ནས་ཚིམ་པར་ལོངས་སྤྱོད་དེ། རྗེས་ལ་ཁ་ལག་བཀྲུ་
བཤལ་ལེགས་པར་བྱ། དུས་ཀུན་ཏུ་གཙང་སྦྲའི་སྤྱོད་པ་ལ་ལེགས་པོར་གནས་པ་བྱ་ཞིང་། དེ་ཡི་ཕྱི་
དེ་ཉིན་སྨྱུང་གནས་ཁུག་པའམ། ངག་བཅད་ཀྱི་ཉིན་མོར། ཕྱི་ཉིན་སྐྱ་རེངས་ཐ་མ་ཤར་ཏེ། སྐར་
མཐའ་རྫོགས་ཙམ་གྱི་བར་ཚུན་ཆད་དུ་ཟས་སྐོམ་ཆུ་ཐིགས་ཙམ་ལའང་གཏན་ནས་མི་སྤྱོད་ཅིང་།
ངག་གིས་གཏམ་དངོས་སུ་བརྗོད་སྤོང་དགོས་པ་གཞིར་བཟུང་། མིག་བརྡ། ལག་བརྡ། མཆུ་བརྡ་
སོགས་ཀྱང་ལེགས་པར་སྤོང་དགོས་ཤིང་། ཆོ་ག་དང་། གསུང་རབ་གཞན་དང་། མ་ཎི་སོགས་
སྐད་གསང་མཐོ་བ་དང་། སྙན་པའི་གདངས་དབྱངས་སོགས་ཀྱིས་དད་པའི་བློས་འདོན་པ་ལ་དགག་
དགོས་ཀྱི་ཉེས་པ་མེད་པར་ཕལ་ཆེར་མངོན་ནོ། ། ་
་གཞན་ཡང་། སྨྱུང་བར་གནས་པ་འདི་གསང་སྔགས་བྱ་རྒྱུད་ཀྱི་ཉམས་ལེན་ཡིན་སྟབས། གསང་
སྔགས་ཀྱི་དམ་ཚིག་མ་སྲུང་ན་གསང་སྔགས་ཀྱི་ཆོས་ཀྱི་རྩ་བ་རུལ་བར་འགྱུར་བས་དངོས་གྲུབ་
མེད་པའི་ཐོག །ཚེ་འདི་དང་འཇིག་རྟེན་ཕྱི་མ་གཉིས་ཀར་ཕུང་བར་འགྱུར་བའི་ཉེས་པའང་འབྱུང་
 

ཉེན་ཆེ་བས། དེས་ན་གསང་སྔགས་ཀྱི་ཆོས་ཀྱི་སྲོག་དམ་ཚིག་སྲུང་བ་ལ་ཤིན་ཏུ་གལ་ཆེ་ཞིང་། དེ་
ཡང་སྤྱིར་དཀོན་མཆོག་གསུམ་ལ་སྐྱབས་སུ་འགྲོ་བ། བྱང་ཆུབ་མཆོག་ཏུ་སེམས་བསྐྱེད་པ། དཀྱིལ་
འཁོར་དུ་དབང་བསྐུར་ཞུ་བ་རྣམས་དང་། བྱ་རྒྱུད་རང་རྐང་གི་རྩ་ལྟུང་བཅུ་བཞི་སོགས་ཀྱང་ངོས་
ཟིན་པར་བྱེད་དེ་སྲུང་དགོས་པར་གསུངས་ཤིང་། ཁྱད་པར་དུ་འཕགས་པ་སྤྱན་རས་གཟིགས་ཀྱི་
དམ་ཚིག་ཏུ། རང་ཉིད་ལ་ཉེས་པ་གཏན་ནས་མེད་ཀྱང་། ཕ་རོལ་པོའི་གང་ཟག་གཞན་གྱིས་ཚུར་ལ།
ཁྲོ་བ་དང་། གཤེ་བ་དང་། བརྡེག་པ་དང་། མཚང་འབྲུ་བ་སྟེ་བཞི་པོ་གང་བྱུང་ཡང་། དེ་ལ་ཕར་
ལན་དུ་མི་ལྡོན་པའི་དགེ་སྦྱོང་གི་ཆོས་བཞི་དང་ལྡན་པར་བྱ་སྟེ། གཞན་གྱིས་ལུས་ཀྱིས་བརྡེག་འཚོག་
འཕྲོག་བཅོམ། ངག་གིས་ཚིག་རྩུབ་སྐུར་འདེབས། ཡིད་ཀྱིས་ཕྲག་དོག་གནོད་སེམས་སོགས་གང་
བྱུང་ཡང་། ཐམས་ཅད་འཕགས་པའི་སྐུ་གསུང་ཐུགས་ཀྱི་བྱིན་རླབས་དང་རང་གི་སྒྲིབ་སྦྱོང་ཁོ་ནའི་
ཆེད་དུ་ཡིན་པར་ཤེས་པར་བྱ་ཞིང་། མདོར་ན་སྐྱིད་སྡུག་ལེགས་ཉེས་ཅི་བྱུང་ཡང་། འཕགས་པ་
ཐུགས་རྗེ་ཆེན་པོ་ཉིད་ལ་བློ་གཏད་ལིངས་ཀྱིས་བཀལ། གང་དུ་གནས་པའི་སྣོད་ཐམས་ཅད་བདེ་
བ་ཅན་དང་པོ་ཏ་ལ་སོགས་པའི་ཞིང་ཁམས་དང་། རང་དང་སེམས་ཅན་ཐམས་ཅད་ཀྱི་ལུས་ཐུགས་
རྗེ་ཆེན་པོ། ངག་གི་སྒྲ་གྲགས་ཐམས་ཅད་གསུང་ཡི་གེ་དྲུག་པ། སེམས་ཀྱི་དྲན་རྟོག་ཐམས་ཅད་
འཕགས་པའི་ཐུགས་སྟོང་ཉིད་སྙིང་རྗེ་ཟུང་འཇུག་གི་ངོ་བོ་ཡིན་པར་ཡང་ཡང་བསྒོམ་སྟེ། གཞན་གྱི་
གནོད་ལན་ཐམས་ཅད་ལ་ཕན་བཏགས་པ་ཁོ་ནའི་སྒོ་ནས་འཇལ་བར་འདོད་པའི་བསམ་སྦྱོར་ལ་
ནན་ཏན་ཆེར་མ་བསྐྱེད་ན་སྐུ་གསུང་ཐུགས་ཀྱི་དམ་ཚིག་དང་འགལ་ཞིང་འཕགས་པའི་ཐུགས་ཀྱིས་
ཁྲེལ་ཏེ་བྱིན་རླབས་རྒྱང་རིང་དུ་འགྲོ་བས་དེ་རྣམས་དང་མི་འགལ་བ་དང་། གཞན་གྱི་སྡུག་བསྔལ་
ཐམས་ཅད་བདག་གིས་ཚུར་ལེན། བདག་གི་བདེ་བ་ཐམས་ཅད་གཞན་ལ་བཏང་བར་ཡང་ཡང་བསླབ།
མ་རྒན་སེམས་ཅན་ཐམས་ཅད་བདག་གཅིག་པུས་སངས་རྒྱས་ཀྱི་ས་ལ་འགོད་པའི་ཆེད་དུ་དགེ་
བའི་ལས་འདི་དག་བགྱིད་དོ་སྙམ་པའི་བྱང་ཆུབ་ཀྱི་སེམས་དང་སྐད་ཅིག་ཙམ་ཡང་མི་འབྲལ་བའི་
སྒོ་ནས། ་གང་ཟག་རབ་འབྲིང་ཐ་མའི་བསླབ་བྱ་གོང་དུ་བསྟན་པ་དེ་དག་གཞིར་བཟུང་། གཞན་
 

ཡང་ཉིན་རེ་བཞིན་འཕགས་པ་ཐུགས་རྗེ་ཆེན་པོའི་གཟུངས་སྔགས་རིང་ཐུང་། རབ་བརྒྱ་རྩ་བརྒྱད་རེ།
འབྲིང་ཉེར་གཅིག ཐ་མའང་བཅོ་ལྔ་རེ་མ་ཆག་པ་བྱ་ཞིང་། སྒོ་གསུམ་གྱི་དགེ་བ་ཐམས་ཅད་ཉིན་
རེ་བཞིན་གོང་འཕེལ་དུ་བྱ་དགོས་པ་སྟེ། འདི་རྣམས་ནི་སྨྱུང་གནས་གྲོལ་ཡང་། དེ་ཕན་ཆད་དུས་
རྒྱུན་མར་སྲུང་དགོས་པའི་དམ་ཚིག་ཡང་ཡིན་ནོ། །
བསྙེན་གནས་ཀྱི་སྡོམ་པ་ཁོ་ན་ཉིན་ཞག་ཕྲུགས་རེར་སྲུང་བ་ཡང་ཟས་གདོན་གཅིག་ལ་སྤྱོད་དེ་
བསླབ་པ་ཉམས་སུ་ལེན་པའང་སྔ་མ་བཞིན་ཡིན་ཅིང་། འདི་ནི་སྨྱུང་གནས་བསྲུང་མི་ནུས་པའི་ཧ་
ཅང་རྒན་པའམ། ནད་པའམ། ལོང་ཁོམ་མེད་པ་སོགས་ཀྱིས་རྒྱུན་མར་རམ། ཉ་སྟོང་ཚེས་བརྒྱད་
སོགས་ཀྱི་དུས་བཟང་གི་སྐབས་རྣམས་སུ་བླངས་ཏེ་སྲུང་ན་ཡང་ཕན་ཡོན་བསམ་གྱིས་མི་ཁྱབ་བོ།།
ཁ་ཅིག་སྨྱུང་གནས་ངག་བཅད་ཀྱི་ཉིན་མོའམ། ཆ་བརྒྱད་སོགས་ཀྱི་ཕྱི་མ་རྣམས་ལ་གསོ་སྦྱོང་གི་
སྡོམ་པ་ལེན་མི་དགོས་པར་ཉིན་དང་པོ་བླངས་པ་དེས་ཆོག་པར་འདོད་པ་དང་། སྨྱུང་གནས་གྲོལ་
བའི་ནངས་མོ་སྡོམ་པ་སློབ་དཔོན་གྱི་དྲུང་དུ་འབུལ་དགོས་པར་འདོད་པ་ཞིག་ཡུལ་འགའ་ཞིག་གི་
གྲུབ་མཐའི་སྲོལ་ལ་ཡོད་པར་སྐད་ཐོས་ཀྱང་། དེ་ལྟར་ཡོད་སྲིད་ན་དེ་ནི་རྒྱལ་བའི་གསུང་ལ་མ་ལྟོས་
པའི་རང་བཟོའི་མུན་སྤྲུལ་ཁོ་ནར་ཡིན་ཅིང་། སྨྱུང་གནས་ལ་རྐྱང་ཁུག་གཉིས་སམ། ཆ་མང་པོ་
བསྡད་ཀྱང་བསྙེན་གནས་ཀྱི་སྡོམ་པ་འདི་ཉིན་ཞག་གི་མཐའ་ཅན་ཡིན་པས། ནངས་མ་རེ་རེ་བཞིན་
ལེན་དགོས་ལ། སང་གི་ནངས་པར་འབུལ་མི་དགོས་པར་བླངས་པའི་དུས་མཚམས་རྫོགས་པས་
བཏང་བ་ཡིན་ནོ། །
ཐེག་པ་ཆེ་ཆུང་གི་མདོ་དང་བསྟན་བཅོས་འགའ་ཞིག་ལས་ཇི་སྲིད་འཚོ་བའི་མཐའ་ཅན་དུ་
ལེན་རྒྱུ་ཡོད་པར་གསུངས་པ་དང་། དེས་མཚོན་ཏེ་སྔོན་གྱི་སློབ་དཔོན་རྣམས་ཀྱིས་ཉིན་ཞག་མང་
པོའམ། ཟླ་བའམ། ལོ་ཁ་ཤས་ཅི་རིགས་ལ་རྒྱུད་ཚོད་དང་བསྟུན་པར་ལེན་དུ་ཆོག་པར་གསུངས་
པ་ཙམ་ཡོད་ཀྱང་། ཇི་ལྟར་ལེན་ཚུལ་གྱི་ཆོ་ག་ཕྱག་ལེན་དང་བཅས་པ་ནི་མ་བྱུང་བར་སྣང་ངོ་། །
འོན་ཀྱང་འདིར་ཐེག་པ་ཆེན་པོའི་ལུགས་ཡིན་སྟབས་སེམས་བསྐྱེད་ཀྱི་སྡོམ་པ་ནི། སེམས་
 

ཅན་བློས་འདོར་ཏེ། རྫོགས་པའི་བྱང་ཆུབ་ཐོབ་འདོད་ཀྱི་སྨོན་སེམས་རྩ་བ་ནས་བོར་བ་སོགས་
བཏང་བྱེད་ཀྱི་རྒྱུ་མ་བྱུང་ན་སངས་རྒྱས་མ་ཐོབ་བར་བཏང་བར་མི་འགྱུར་བ་ནི་གོང་དུ་བཤད་ཟིན་
པ་ལྟར་རོ། །
ལྔ་པ་སྒྲུབ་པ་དག་པའི་ཕན་ཡོན་ལ་གཉིས་ཏེ། སྨྱུང་གནས་རྣམ་པར་དག་པའི་ཕན་ཡོན་དང་།
ཡིག་དྲུག་གཙོ་བོར་བཟླས་པའི་ཕན་ཡོན་ནོ། །དང་པོ་ནི། དེ་ལྟར་སྨྱུང་བར་གནས་པ་དངོས་གཙང་
ཆ་གཅིག་གམ། རེ་ཟུང་ཙམ་མམ། ཆ་བརྒྱད་ཅིག་གམ། དེ་ལས་གྲངས་མང་བ་སོགས་ཅི་ཙམ་
འགྲུབ་པ་ལ་དེ་ཙམ་གྱི་བསོད་ནམས་ཀྱི་ཕུང་པོ་ཚད་མེད་པ་རེ་འབྱུང་ཚུལ་རྒྱལ་བའི་ལུང་གི་སྒོ་
ནས་རྒྱ་ཆེར་གོང་དུ་བཤད་ཟིན་པ་ལྟར་དང་། གཞན་ཡང་། འཕགས་པ་ཀླུ་སྒྲུབ་ཀྱིས། །གསོ་སྦྱོང་
འདོད་སྤྱོད་ལྷ་ལུས་ཡིད་འོང་བ། །སྐྱེས་པ་བུད་མེད་རྣམས་ལ་སྩོལ་བར་བགྱི། །ཞེས་གསུངས་པ་
ལྟར། སྔོན་སྟོན་པ་སངས་རྒྱས་དངོས་སུ་ཞལ་བཞུགས་སྐབས། རང་དོན་ཡིད་བྱེད་དང་བཅས་པས་
བསྙེན་གནས་དག་པ་ལན་གཅིག་བསྲུང་བ་རྣམས་ཀྱང་། སུམ་ཅུ་རྩ་གསུམ་གྱི་ལྷ་ཡུལ་དུ་སྐྱེས་ཤིང་།
བསྙེན་གནས་ཅུང་ཟད་ཉམས་པ་རྣམས་ཀྱང་རྒྱལ་ཆེན་སྡེ་བཞིའི་ལྷ་གནས་སུ་སྐྱེས་པ་ལ་སོགས་
པའི་ཕན་ཡོན་བསམ་གྱིས་མི་ཁྱབ་པ་ཞིག་གསུངས་ལ། དེ་ལས་ཀྱང་ཁྱད་པར་དུ། ཟླ་བ་སྒྲོན་མེའི་
མདོ་ལས། །གང་ཞིག་བསྐལ་པ་བསམ་གྱིས་མི་ཁྱབ་པར། །རྒྱལ་བ་བྱེ་བ་མང་པོ་མཆོད་བྱས་ལས། །
གང་ཞིག་དམ་པ་རབ་ཏུ་འཇིག་པ་དང་། །བདེ་གཤེགས་བསྟན་པ་འགགས་པར་གྱུར་པའི་ཚེ། །
ཉིན་མཚན་དུ་ནས་བསླབ་པ་གཅིག་སྤྱོད་པ། །དེ་ནི་དེ་བས་བསོད་ནམས་ཁྱད་པར་འཕགས། །
ཞེས་གསུངས་པ་ལྟར། སྔོན་སངས་རྒྱས་ཀྱི་བསྟན་པ་རྒྱས་པའི་ཚེ་ཡུན་རིང་པོར་སྡོམ་པ་བསྲུང་བའི་
བསོད་ནམས་པས་ཀྱང་། ད་ལྟ་སངས་རྒྱས་ཀྱི་བསྟན་པའི་མཐར་ཐུག་པའི་སྐབས་འདིར་ཉིན་ཞག་
གཅིག་ལ་སྡོམ་པ་སྣ་གཅིག་བསྲུང་བའི་ཕན་ཡོན་ཆེ་ཞིང་། དེ་ལས་ཀྱང་བྱང་ཆུབ་སེམས་བསྐྱེད་
ཀྱིས་ཟིན་པའི་སྡོམ་པ་ནི་ཕན་ཡོན་ནམ་མཁའི་མཐའ་ལྟར་ཚད་བཟུང་དུ་མེད་ཅིང་། རྫོགས་པའི་
སངས་རྒྱས་ཀྱི་གོ་འཕང་ཐོབ་པའི་རྒྱུར་འགྱུར་ལ། ཁྱད་པར་ད་རེས་སྨྱུང་གནས་ཀྱི་སྐབས་སུ་གསང་
 

སྔགས་རྡོ་རྗེ་ཐེག་པའི་ལྷ་དང་སྔགས་ཀྱི་རྣལ་འབྱོར་ཟབ་མོ་དང་འབྲེལ་བར་ཉམས་སུ་བླངས་པས།
ཚེ་འདིར་གསང་སྔགས་ཀྱི་རིག་པ་འཛིན་པའི་གྲལ་དུ་འཁོད་ཅིང་། ད་ཕན་ཆད་ཅི་ཙམ་འགོར་ཡང་
མི་ཚེ་བཅུ་དྲུག་ལས་མི་འགྱང་བར་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་བྱེད་པ་ཡིན་
པས་དགའ་བ་སྒོམས་ཤིག །ཅེས་དཔལ་སྤྲུལ་འཇིགས་མེད་ཆོས་ཀྱི་དབང་པོའི་ཞལ་སྔ་ནས་ཇི་སྐད་
གསུངས་པ་ལྟར་དང་། སྨྱུང་བར་གནས་པ་དག་པ་ལན་གཅིག་བྱས་པའི་གང་ཟག་དེ་ངན་སོང་དུ་
མི་སྐྱེ་ཞིང་། གལ་ཏེ་སྐྱེ་ཡང་དེར་མི་བཏང་བར་སྤྱན་རས་གཟིགས་ཀྱིས་དམ་བཅའི་དབུ་སྙུང་བཞེས་
པ་དང་། དཀར་པོ་ཆ་བརྒྱད་གཅིག་བགྱིས་པའི་མི་དེ་ཤི་མ་ཐག་ཏུ་བདེ་བ་ཅན་དུ་སྐྱེ་བར་འགྱུར་
ཞེས་ཞལ་གྱིས་བཞེས་ཤིང་། གལ་ཏེ་སྐྱེ་བར་མ་གྱུར་ན་འཕགས་པ་སྤྱན་རས་གཟིགས་ཁོང་སངས་
མི་རྒྱ་བའི་བདེན་ཚིག་གསུངས་པ་དང་། ཐེ་ཚོམ་བྱས་ན་དེ་ལྟར་མི་འགྱུར་བས་དེ་ནི་མ་གཏོགས་
་སོ་ཞེས་གསུངས་པ་སོགས། མདོར་ན་རང་རང་གིས་རྒྱལ་བ་སྲས་བཅས་ཀྱི་གསུང་ལ་ཡིད་ཆེས་ཏེ་
ཚུལ་བཞིན་ཉམས་ལེན་བྱེད་ནུས་ན་ཕན་ཡོན་ནི་གང་ཟག་སུས་ཀྱང་བརྗོད་མི་ནུས་པ་ཞིག་ཡོད་
པར་ངེས་སོ། །
གཉིས་པ་ཡིག་དྲུག་གཙོ་བོར་བཟླས་པའི་ཕན་ཡོན་ནི། སྤྱིར་རྒྱུད་སྡེ་བཞི་ཀ་ནས་གསུངས་
སོ་ཅོག་གི་ཐུགས་རྗེ་ཆེན་པོའི་རིག་སྔགས་ཐམས་ཅད་ཀྱི་ཡང་སྙིང་ཡི་གེ་དྲུག་མ་འདི་ཡིན་པས།
རིག་སྔགས་སོ་སོའི་ཕན་ཡོན་གང་ཇི་སྙེད་གསུངས་པ་ཐམས་ཅད་འདི་ཁོ་ན་ལ་ཚང་བ་ཡིན་ཏེ།
པདྨ་ཅོད་པན་གྱི་རྒྱུད་ལས། དེ་ཐམས་ཅད་ཀྱི་སྔགས་བསྡུས་པ་ནི། ཨོཾ་མ་ཎི་པདྨེ་ཧཱུཾ་ཞེས་པའོ། །
འདིས་ནི་རིགས་གསུམ་གྱི་བདག་པོར་འགྱུར་ཏེ། ཕན་ཡོན་ནི་དེའོ། །ཆོས་ཀྱི་སྐུ་དང་གཟུགས་ཀྱི་
སྐུ་ཡི་ཐུགས་རྗེ་ཆེན་པོ་མཐོང་བར་འགྱུར་རོ། །ཞེས་དང་། ཁྱད་པར་དུ་ཟ་མ་ཏོག་བཀོད་པའི་མདོ་
ལས། འདི་ནི་བྱང་ཆུབ་སེམས་དཔའ་སྤྱན་རས་གཟིགས་ཀྱི་དབང་པོའི་སྙིང་པོ་དམ་པའོ། །གང་
ཡང་ཡི་གེ་དྲུག་མའི་རིག་སྔགས་འཛིན་ཅིང་བཟླས་པའི་སེམས་ཅན་དེ་དག་ནི་བསོད་ནམས་དང་
ལྡན་པ་སྟེ། དེ་དག་བཟླས་པའི་ཚེ་སངས་རྒྱས་བཅོམ་ལྡན་འདས་གང་གཱའི་ཀླུང་གི་བྱེ་མ་སྙེད་དགུ་
 

བཅུ་རྩ་དགུ་འདུ་བར་འགྱུར་རོ། །བྱང་ཆུབ་སེམས་དཔའ་རྡུལ་ཕྲ་རབ་དང་མཉམ་པ་འདུ་བར་འགྱུར་
རོ༑ ༑ཕ་རོལ་ཏུ་ཕྱིན་པ་དྲུག་སྒོ་ན་གནས་པར་འགྱུར་རོ། །གཞན་ཡང་ལྷ་ཡི་སྡེ་སུམ་ཅུ་རྩ་གཉིས་
ཀྱི་ལྷ་ཡི་བུ་དག་འདུ་ཞིང་། རྒྱལ་པོ་ཆེན་པོ་བཞིས་ནི་ཕྱོགས་བཞི་ནས་སྲུང་། ཀླུ་ཡི་རྒྱལ་པོ་དང་ཀླུ་
བྱེ་བ་སྟོང་ཕྲག་དུ་མས་ནི་ཡོངས་སུ་སྲུང་། ས་བླའི་གནོད་སྦྱིན་དག་ནི་བླ་གབ་མེད་པར་སྲུང་བར་
བྱེད་དོ། །དེའི་བ་སྤུའི་ཁུང་བུ་རེ་རེ་ལའང་དེ་བཞིན་གཤེགས་པ་བྱེ་བ་བཞུགས་ཏེ། ཁྱོད་ཀྱི་རིགས་
རུས་བདུན་རྒྱུད་ཚུན་ཆད་དུ་ཡིད་བཞིན་གྱི་ནོར་བུ་ཐོབ་པར་བྱས། ལུས་ཀྱི་སྲོག་ཆགས་ཐམས་ཅད་
ཀྱང་ཕྱིར་མི་ལྡོག་པར་བཀོད་པར་བྱས་ཏེ་ལེགས་སོ་ལེགས་སོ་ཞེས་སྦྱིན་པར་མཛད་དོ། །ཡི་གེ་
དྲུག་མའི་སྔགས་འདི་ལ་ལ་ཞིག་གིས་ལུས་ལ་འཆང་ན་དེ་ནི་རྡོ་རྗེའི་ལུས། རིང་བསྲེལ་གྱི་མཆོད་
རྟེན། རྒྱལ་བའི་ཡེ་ཤེས་སུ་རིག་པར་བྱའོ། །གང་ཟག་གང་ཞིག་འདི་བཟླས་པས་དེ་ནི་སྤོབས་པ་
མི་ཟད་ཅིང་ཡེ་ཤེས་ཀྱི་ཕུང་པོ་རྣམ་པར་དག་ལ་སྙིང་རྗེ་ཆེན་པོ་དང་ལྡན་ཏེ་ཉི་མ་རེ་རེ་ཞིང་ཕར་
ཕྱིན་དྲུག་ཡོངས་སུ་རྫོགས་ནས་རིག་འཛིན་གྱི་འཁོར་ལོས་སྒྱུར་བ་དང་། བླ་ན་མེད་པའི་བྱང་ཆུབ་
ཀྱང་མྱུར་དུ་འཐོབ་པར་འགྱུར་རོ། །དེའི་ལག་གིས་རེག་པ་ཐམས་ཅད་ཀྱང་བྱང་ཆུབ་སེམས་དཔའ་
སྲིད་པ་ཐ་མ་པར་འགྱུར་རོ། ། ་
སེམས་ཅན་གང་དག་ཐ་ན་དུད་འགྲོའི་སྐྱེ་གནས་སུ་གྱུར་པས་ཀྱང་གང་ཟག་དེ་མཐོང་ངམ།
དེའི་ཡིད་ཀྱིས་སེམས་པར་བྱེད་ན་དེ་དག་སྐྱེ་རྒ་ན་འཆིའི་སྡུག་བསྔལ་ཟད་དེ་སྲིད་པ་ཐ་མ་པའི་
བྱང་ཆུབ་སེམས་དཔར་འགྱུར་རོ། །ཞེས་སོགས་དང་། ཡང་། རྡུལ་ཕྲ་རབ་ཀྱི་རྡུལ་རྣམས་དང་།
རྒྱ་མཚོའི་མཇིང་གི་བྱེ་མ་ཐམས་ཅད་དང་། གླིང་བཞི་པའི་ཆུ་ཡི་ཐིགས་པ་རྣམས་དང་། འབྲུ་ཡི་
ཚོགས་རྣམས་དང་། སྤུ་ཡི་ཉག་མ་རྣམས་དང་། ཐང་ཤིང་གི་ལོ་མ་ཇི་སྙེད་ཡོད་པ་རྣམས་དང་། ལོ་
བཅུ་གཉིས་སུ་ཉིན་མཚན་མེད་པར་བབས་པའི་ཆར་གྱི་ཐིགས་པ་རྣམས། རེ་རེ་ནས་དེ་བཞིན་
གཤེགས་པའི་ཡེ་ཤེས་ཀྱིས་བགྲང་བར་ནུས་ཀྱང་། ཡི་གེ་དྲུག་པ་ལན་ཅིག་བཟླས་པའི་བསོད་ནམས་
ནི་བགྲང་མི་ནུས་པར་གསུངས་པ་དང་། གླིང་བཞི་པའི་སེམས་ཅན་ཐམས་ཅད་ས་བདུན་པ་ལ་གནས་
 

པར་འགྱུར་བ་དེའི་བསོད་ནམས་པས་ཀྱང་ཡི་གེ་དྲུག་མ་ལན་གཅིག་བཟླས་པའི་བསོད་ནམས་ཆེ་
བ་སོགས་གསུངས་པ་དང༌། གཞན་ཡང་ཡི་གེ་དྲུག་མའི་རིག་སྔགས་འབྲིར་འཇུག་པ་དེས་ནི་ཆོས་
ཀྱི་ཕུང་པོ་བརྒྱད་ཁྲི་བཞི་སྟོང་འབྲིར་འཇུག་པར་འགྱུར་རོ། །སངས་རྒྱས་ཀྱི་སྐུ་གཟུགས་རྡུལ་ཕྲ་
རབ་དང་མཉམ་པ་ལྷ་ཡི་གསེར་རིན་པོ་ཆེ་ལས་ཉིན་རེ་བཞིན་དུ་བྱེད་ཅིང་། རིང་བསྲེལ་འཇུག་པ་
དེའི་རྣམ་པར་སྨིན་པ་ནི་ཡི་གེ་དྲུག་མའི་འབྲུ་གཅིག་གི་རྣམ་པར་སྨིན་པ་སྟེ་ཡོན་ཏན་བསམ་གྱིས་
མི་ཁྱབ་བོ། །འདི་བཟླས་པར་བྱེད་ན་ཏིང་ངེ་འཛིན་བརྒྱ་རྩ་བརྒྱད་ཐོབ་པར་འགྱུར་རོ། །རྣལ་འབྱོར་
གཞན་རྣམས་ནི་ཕུ་མ་དང་མཚུངས་ལ། འདི་ནི་འབྲས་ཀྱི་སྙིང་པོར་གྱུར་པའོ། །ཞེས་སོགས་མདོ་
རྒྱུད་ཀྱི་སྐབས་ཐམས་ཅད་ནས་རྒྱ་ཆེར་བསྔགས་པའི་ཡོན་ཏན་ཐམས་ཅད་ནི་འདིར་བཤད་ཀྱིས་
ག་ལ་ལོང་། འདི་ནི་མཚོན་དོན་ཙམ་ཞིག་བཀོད་པ་ཡིན་ཞིང༌། མདོར་ན་བཟླས་བྱའི་སྔགས་ཤིག་
ལ་སངས་རྒྱས་ཐམས་ཅད་ཀྱི་གསུང་གི་སྙིང་པོ་ཡིག་དྲུག་ལྟ་བུའི་ཕན་ཡོན་ཆེ་བ་གཞན་མེད་པར་
གསུངས་པས་འདི་ཁོ་ན་ལ་འབད་པར་རིགས་པ་ཡིན་ནོ། །
གཞན་ཡང་འཕགས་པ་ཐུགས་རྗེ་ཆེན་པོ་དངོས་ཉིད་གངས་ལྗོངས་ཀྱི་ཆོས་སྐྱོང་བའི་རྒྱལ་
པོ་སྲོང་བཙན་སྒམ་པོ་ཉིད་དུ་སྤྲུལ་པའི་ཞལ་སྔ་ནས་གསུངས་པའི་ཡི་གེ་དྲུག་མའི་སྒྲུབ་སྐོར་ལས་
འབྱུང་བ་བཞིན། ཡི་གེ་དྲུག་མའི་མཚན་དོན་ལ་སེམས་ན་འདི་ལྟར། ཨོཾ་རང་བྱུང་ཡེ་ཤེས་འདི་
བཟླས་པས། །ཤེས་རབ་ཆེན་པོའི་ངང་ཉིད་ཀྱིས། །འཆལ་བའི་དྲི་མ་རྣམ་དག་ནས། །ཤེས་རབ་ཕ་
རོལ་ཕྱིན་པ་རྫོགས། །མ་བྱམས་པ་ཆེན་པོ་འདི་བཟླས་པས། །བསམ་གཏན་མ་གཡེང་ཏིང་འཛིན་
གྱིས། །གཡེང་བའི་དྲི་མ་རྣམ་དག་ནས། །བསམ་གཏན་ཕ་རོལ་ཕྱིན་པ་རྫོགས། །ཎི་ཀུན་གྱི་འབྱུང་
གནས་འདི་བཟླས་པས། །ཉོན་མོངས་མ་ལུས་ཞི་བྱས་པས། །འཆལ་བའི་དྲི་མ་རྣམ་དག་ནས། །
ཚུལ་ཁྲིམས་ཕ་རོལ་ཕྱིན་པ་རྫོགས། །པད་དྲི་མེད་གསལ་བ་འདི་བཟླས་པས། །འགྲོ་བའི་དོན་ལ་
རབ་བརྩོན་པས། །ལེ་ལོའི་དྲི་མ་རྣམ་དག་ནས། །བརྩོན་འགྲུས་ཕ་རོལ་ཕྱིན་པ་རྫོགས། །མེ་སྨིན་
པར་བྱེད་པ་འདི་བཟླས་པས། །ལོངས་སྤྱོད་མི་ཟད་དགོས་འདོད་འབྱུང་། །སེར་སྣའི་དྲི་མ་རྣམ་
 

དག་ནས། སྦྱིན་པའི་ཕ་རོལ་ཕྱིན་པ་རྫོགས། །ཧཱུཾ་སྡུད་པར་བྱེད་པ་འདི་བཟླས་པས། །སྡུག་བསྔལ་
བདེ་བར་གཤེགས་པ་ཡིས། །ཁོང་ཁྲོའི་དྲི་མ་རྣམ་དག་ནས། །བཟོད་པའི་ཕ་རོལ་ཕྱིན་པར་རྫོགས། །
ཞེས་ཕར་ཕྱིན་དྲུག་རྫོགས་པར་བྱེད་པའི་ངོ་བོ་ཡང་ཡི་གེ་དྲུག་མ་ཡིན་པ་དང་། ཡང་ཨོ་ཡེ་ཤེས་
རང་གསལ་འདི་བཟླས་པས། །ཤེས་རབ་ཆེན་པོའི་ངང་ཉིད་ཀྱིས། །ལྷ་འཕོ་ལྟུང་ཞི་ནས་ཕུན་སུམ་
ཚོགས། །ལྷ་རུ་སྐྱེ་བའི་གཡང་ས་གཅོད། །འགག་མེད་མཉམ་པ་འདི་བཟླས་པས། །བསམ་གཏན་
ཐུགས་རྗེ་ཆེན་པོ་འདིས། །འཐབ་རྩོད་ཞི་ནས་བདེ་བར་གནས། །ལྷ་མིན་སྐྱེ་བའི་གཡང་ས་གཅོད། །
ཎི་གཉིས་སུ་མེད་པ་འདི་བཟླས་པས། །ཉོན་མོངས་ཞི་ནས་ཆོས་ཉིད་ཤར། །སྡུག་བསྔལ་ཞི་ནས་
སྐུ་ལྔ་ཐོབ། །མི་རུ་སྐྱེ་པའི་གཡང་ས་གཅོད། །པད་དག་གསལ་དྲི་མེད་འདི་བཟླས་པས། །ལེ་ལོ་
སྤངས་པའི་དད་བརྩོན་གྱིས། །རྨོངས་པ་གྲོལ་ནས་རིག་པ་གསལ། །བྱོལ་སོང་སྐྱེ་བའི་གཡང་ས་
གཅོད། །མེ་ཡེ་ཤེས་ཆེན་པོ་འདི་བཟླས་པས། །སེར་སྣ་བྲལ་བའི་ལོངས་སྤྱོད་འདིས། །བཀྲེས་
སྒོམ་ཞི་ནས་དགོས་འདོད་འབྱུང་། །ཡི་དྭགས་སྐྱེ་བའི་གཡང་ས་གཅོད། །ཧཱུྃ་དབང་བསྡུད་ཆེན་པོ་
འདི་བཟླས་པས། །བཟོད་པས་ཞེ་སྡང་རབ་སྤངས་ནས། །ཚ་གྲང་ཞི་ནས་བདེ་བར་གནས། །
དམྱལ་བར་སྐྱེ་བའི་གཡང་ས་གཅོད། །ཅེས་འགྲོ་བ་རིགས་དྲུག་གི་སྐྱེ་སྒོ་གཅོད་ཅིང་སྡུག་བསྔལ་
ཐམས་ཅད་ཞི་བར་བྱེད་པའང་ཡི་གེ་དྲུག་མ་ཡིན་པ་དང་། །
ཡང་། ཨོ་དོན་དམ་སྐུ་འཆར་འདི་བཟླས་པས། །འཛིན་པའི་སྡུག་བསྔལ་ཞི་བར་བྱེད། །
འདོད་ཡོན་དྲུག་ལ་མ་ཞེན་པས། །ཆོས་ཀྱི་སྐུ་ཡི་ངོ་བོ་ཡིན། །མ་སྤྲོས་དང་བྲལ་བ་འདི་བཟླས་
པས། །ཐུགས་རྗེའི་བྱམས་པས་སྐྱོང་བར་བྱེད། །བདག་གཞན་ཕྱོགས་ཆར་མི་འཛིན་པས། །ལོངས་
སྤྱོད་རྫོགས་སྐུའི་ངོ་བོ་ཡིན། །ཎི་ཀུན་གྱི་ས་བོན་འདི་བཟླས་པས། །ཐུགས་རྗེའི་ཞགས་པས་འགྲོ་
བ་འཛིན། ཀུན་ལ་ཁྱབ་པའི་སྙིང་རྗེ་ཅན། །སྤྲུལ་པའི་སྐུ་ཡི་ངོ་བོ་ཡིན། །པད་དག་ཅིང་དྲི་མེད་འདི་
བཟླས་པས། །བག་ཆགས་ངན་པ་བྱང་བྱས་ནས། །སྣང་བ་འགྱུར་བའི་ཐུགས་རྗེ་ཅན། །ངོ་བོ་ཉིད་
སྐུའི་ངོ་བོ་ཡིན། །མེ་ཞེན་འཛིན་སྤངས་པ་འདི་བཟླས་པས། །བཏང་སྙོམས་གཉིས་སུ་མི་བྱེད་པར། །
 

འདོད་པའི་གདུང་བའི་མ་ཞེན་པས། །མངོན་བྱུང་སྐུ་ཡི་ངོ་བོ་ཡིན། །ཧཱུྃ་ཁོང་ནས་འབྱུང་བ་འདི་
བཟླས་པས། །མི་འགྱུར་གདེང་དང་ལྡན་པ་ཡིན། །ཐོག་མཐའ་མེད་ནས་གནས་པ་འདི། །རྡོ་རྗེའི་
སྐུ་ཡི་ངོ་བོ་ཡིན། །ཅེས་ཐོབ་བྱ་སྐུ་དྲུག་ཐོབ་པར་བྱེད་པ་ཡང་ཡི་གེ་དྲུག་མ་ཡིན་པ་དང་། ཡང་།
ཨོ་ཡེ་ཤེས་རང་གསལ་འདི་བཟླས་པས། །གཟུགས་སྡུག་མི་སྡུག་ལ་འཛིན་པ་མེད། །མིག་འཛིན་
པ་མེད་པ་ཆོས་ཀྱི་དབྱིངས། །གཟུགས་དབྱིངས་སུ་གྲོལ་ཞིང་དབྱིངས་སུ་ཐིམ། །མ་རྣམ་རྟོག་མ་
འགགས་འདི་བཟླས་པས། །སྒྲ་སྙན་མི་སྙན་ལ་འཛིན་པ་མེད། །རྣ་བ་འཛིན་པ་མེད་པ་ཆོས་ཀྱི་
དབྱིངས། །སྒྲ་དབྱིངས་སུ་གྲོལ་ཞིང་དབྱིངས་སུ་ཐིམ། །ཎི་ཡེ་ཤེས་རང་བྱུང་འདི་བཟླས་པས། །དྲི་
ཞིམ་མི་ཞིམ་ལ་འཛིན་པ་མེད། །དྲི་འཛིན་པ་མེད་པ་ཆོས་ཀྱི་དབྱིངས། །དྲི་དབྱིངས་སུ་གྲོལ་ཞིང་
དབྱིངས་སུ་ཐིམ། །པད་རང་གསལ་ཆེན་པོ་འདི་བཟླས་པས། །རོ་ཞིམ་མི་ཞིམ་ལ་འཛིན་པ་མེད། །
ལྕེ་འཛིན་པ་མེད་པ་ཆོས་ཀྱི་དབྱིངས། །རོ་དབྱིངས་སུ་གྲོལ་ཞིང་དབྱིངས་སུ་ཐིམ། །མེ་ཆོས་དབྱིངས་
མ་བཅོས་འདི་བཟླས་པས། །རེག་འཇམ་རྩུབ་གཉིས་ལ་འཛིན་པ་མེད། །ལུས་འཛིན་པ་མེད་པ་
ཆོས་ཀྱི་དབྱིངས། །རེག་དབྱིངས་སུ་གྲོལ་ཞིང་དབྱིངས་སུ་ཐིམ། །ཧཱུཾ་ཆོས་ཉིད་འགྱུར་མེད་འདི་བཟླས་
པས། །ཡིད་དགའ་མི་དགའ་ལ་འཛིན་པ་མེད། །སེམས་འཛིན་པ་མེད་པ་ཆོས་ཀྱི་དབྱིངས། །སེམས་
དབྱིངས་སུ་གྲོལ་ཞིང་དབྱིངས་སུ་ཐིམ། །ཞེས་ཚོགས་དྲུག་དགེ་བར་བསྒྱུར་ཞིང་ཡུལ་དྲུག་དབྱིངས་
སུ་གསལ་བར་བྱེད་པའང་ཡི་གེ་དྲུག་མ་ཡིན་པ་དང་།
ཡང་། ཨོ་གཏི་མུག་འཇོམས་པ་འདི་བཟླས་པས། །མ་རིག་རིག་པའི་ཡུལ་དུ་གསལ། །
དབྱིངས་ལས་མི་འགྱུར་རང་སར་བརྟན། །ཆོས་ཀྱི་དབྱིངས་ཀྱི་ཡེ་ཤེས་ཤར། །མ་ཞེ་སྡང་འཇོམ་པ་
འདི་བཟླས་པས། །རང་རིག་བྱང་ཆུབ་སེམས་སུ་གསལ། །གསལ་ལ་དག་པའི་ངང་ཉིད་ལས། །
མེ་ལོང་ལྟ་བུའི་ཡེ་ཤེས་ཤར། །ཎི་ང་རྒྱལ་འཇོམས་པ་འདི་བཟླས་པས། །ཆོས་ཉིད་མཉམ་ལས་མ་
འདྲེས་ཤར། །རང་གསལ་ཉིད་ཀྱི་ངང་ཉིད་ལས། །མཉམ་པ་ཉིད་ཀྱི་ཡེ་ཤེས་ཤར། །པད་འདོད་
ཆགས་འཇོམས་པ་འདི་བཟླས་པས། །ཆོས་ཉིད་དབྱིངས་ལ་འཕེལ་འགྲིབ་མེད། །རིག་པ་དུས་
 

གསུམ་འདུས་མ་བྱས། །སོ་སོར་རྟོགས་པའི་ཡེ་ཤེས་ཤར། །མེ་ཕྲག་དོག་འཇོམས་པ་འདི་བཟླས་
པས། །ཤེས་བྱ་ཡེ་ནས་དག་པ་ལ། །མི་འགྱུར་དབྱིངས་ནས་མི་གཡོ་བ། །བྱ་བ་ནན་ཏན་ཡེ་ཤེས་
ཤར། །ཧཱུཾ་དུག་ལྔ་འཇོམས་པ་འདི་བཟླས་པས། །གསང་བ་གསུམ་གྱི་ཡི་གེ་ལས། །རང་རིག་
སེམས་ཀྱི་འོད་གསལ་བས། །ལྷན་ཅིག་སྐྱེ་བའི་ཡེ་ཤེས་ཤར། །ཞེས་ཉོན་མོངས་པ་དྲུག་སྦྱོངས་
ཤིང་ཡེ་ཤེས་དྲུག་འཆར་བར་བྱེད་པ་ཡང་ཡི་གེ་དྲུག་པ་ཡིན་པ་དང་། ཡང་། ཨོཾ་ཡེ་ཤེས་རྣམ་ལྔ་
འདི་བཟླས་པས། །དུག་ལྔ་རྩད་ཆད་སྐུ་ལྔ་ཐོབ། །རང་བྱུང་མ་འགགས་ཅིར་ཡང་འཆར། །སྟོང་པ་
ཆེན་པོ་ཆོས་ཀྱི་དབྱིངས། །མ་མ་བཅོས་རང་གནས་འདི་བཟླས་པས། །སྤྲོས་བྲལ་མཉམ་པ་རིས་
མེད་པས། །ཐུགས་རྗེ་ཀུན་ལ་ཁྱབ་པ་ཡིས། །མ་འགགས་རྩལ་དུ་རང་བྱུང་ཤར། །ཎི་ཡེ་ཤེས་རང་
ལོག་འདི་བཟླས་པས། །རྟོགས་པས་མ་རིག་ཡེ་ཤེས་གསལ། །འཁོར་བའི་གནས་ནས་འདྲེན་པར་
བྱེད། །བྱང་ཆུབ་གནས་སུ་བདེ་བར་གསལ། །པད་གཉིས་མེད་ཡེ་ཤེས་འདི་བཟླས་པས།།ཡོད་
མེད་འཛིན་པའི་མཐའ་གཉིས་སྤོང་། །མཐའ་བྲལ་རྟེན་མེད་ལྟ་བའི་ངང་། །གཉིས་སུ་མེད་པར་
མཉམ་པར་གནས། །མེ་ཡེ་ཤེས་མེ་འོད་འདི་བཟླས་པས། །རྣམ་རྟོག་མཚན་མ་རང་སར་བསྲེག །
དུག་ལྔ་མ་སྤོང་དབྱིངས་སུ་ཐིམ། །མཉམ་ཉིད་བྱང་ཆུབ་སེམས་སུ་གནས། །ཧཱུཾ་ཐུགས་ཀྱི་ཆོས་ཉིད་
འདི་བཟླས་པས། །ཆོས་ཉིད་མ་སྤངས་རྟོགས་ནས་གསལ། །ཐམས་ཅད་བྱང་ཆུབ་སེམས་སུ་
འདུས། །འགྱུར་བ་མེད་པའི་ངང་དུ་གསལ། །ཞེས་ཆོས་ཉིད་དོན་གྱི་གནས་ལུགས་ཀྱང་ཡི་གེ་དྲུག་
མ་ཡིན་ཞིང་། དེ་ལྟར་ཡི་གེ་དྲུག་ལས་འཁོར་འདས་ཀྱི་ཡོན་ཏན་ཐམས་ཅད་འཆར་བས། ཡི་གེ་
དྲུག་པ་རྡོ་རྗེའི་སྒྲ། །ཞེས་བྱའོ། །ཞེས་གསུངས་པ་དང་། །
· གཞན་ཡང་། ཕྱི་ནང་གསང་བ་དྲུག་ཚན་སུམ་ཅུ་རྩ་གཉིས་ཀྱི་སྒོ་ནས་ཡི་གེ་དྲུག་མའི་དོན་
བཀྲལ་བར་མཛད་པ་དང་། ཇི་ལྟར་བཟླས་པའི་ཚུལ་ལའང་། ཕྱི་མདོ་སྡེ་ལྟར་གཞན་དོན་དུ་བཟླས་
ཚུལ། ནང་གསང་སྔགས་ལྟར་བསྙེན་སྒྲུབ་ཀྱི་ཚུལ་དུ་བཟླས་པ། གསང་བ་མཁའ་འགྲོ་མས་བྱིན་
རླབས་བརྡ་ཡིས་ཚུལ་དུ་བཟླས་པ། བླ་མ་དང་ལྷ་ལ་གསོལ་བ་གདབ་པ་མ་ལ་བུས་འབོད་པའི་
 

ཚུལ་དུ་བཟླས་པ། སྒྲིབ་སྦྱོང་ཆོས་སྤྱོད་ཀྱི་ཚུལ་དུ་བཟླས་པ། རྡོ་རྗེའི་བཟླས་པ་མཉམ་གཞག་
བསམ་གཏན་གྱི་ཚུལ་དུ་བཟླས་པ་སྟེ། བཟླས་ཚུལ་རྣམ་པ་དྲུག །དེ་རྣམས་སོ་སོའི་དོན་བཤད་པ་
སོགས་རྒྱ་ཆེར་བཞུགས་ཀྱང་། དེ་ཙམ་མ་གཏོགས་ཡི་གེ་མང་གིས་དོགས་ནས་མ་བཀོད་དོ། །དེ་
ལྟ་བུའི་དོན་ལ་ཡང་ཡང་སེམས་ནས། སྨྱུང་གནས་ཀྱི་སྐབས་དང་། དེ་མ་ཡིན་པའི་དུས་གང་ཡིན་
རུང་། སྐྱ་སེར་མཆོག་དམན་སུ་ཡིན་ཀྱང་། ཆོས་སྤྱོད་ཀྱི་བྱ་བ་གཞན་རྒྱ་ཆེར་མ་འགྲུབ་ནའང་ཡིག་
དྲུག་འདི་ཁོ་ནས་རང་གཞན་གྱི་དོན་མཐའ་དག་འགྲུབ་ཅིང་། གཞན་ཡང་རྡོ་འབུམ་དང་འཁོར་ལོ་
རླུང་རྟ་ལ་སོགས་པའང་གོང་གི་ཕན་ཡོན་གྱི་ནང་དུ་འདུས་ཤིང་། དགེ་རྩ་གཞན་ཕལ་ཆེར་ཞེ་སྡང་
ལ་སོགས་པའི་རྐྱེན་ངན་གྱི་ཉམས་པ་ཡོད་པར་གསུངས་པ་ཡོད་ལ། ཡིག་དྲུག་འདོན་པའི་དགེ་རྩ་ནི། །
འདོད་ཆགས་ཞེ་སྡང་གཏི་མུག་སོགས་ཕྱི་ནང་གསང་གསུམ་གྱི་རྐྱེན་གང་གིས་ཀྱང་མི་ཚུགས་པར་
གསུངས་པ་སོགས་ཕན་ཡོན་བསམ་གྱིས་མི་ཁྱབ་བོ། །
དྲུག་པ་མ་དག་པའི་ཉེས་དམིགས་ནི། གོང་དུ་བསྟན་པ་དེ་ལྟར་སྨྱུང་གནས་ཀྱི་བསྲུང་བྱ་ཡན་
ལག་བརྒྱད་པོ་ཐམས་ཅད་རང་གི་སྲོག་བཞིན་དུ་བསྲུང་བ་ལ་འབད་དགོས་ཀྱི། སྡོམ་པ་ཞུ་ལོ་དང་
ཐོབ་ལོ་ཙམ་ཞིག་གིས་གྲོལ་བར་མི་འགྱུར་ཞིང་། ཁྱད་པར་དུ་བསླབ་བྱ་མ་བསྲུངས་ན་ངན་སོང་གི་
རྒྱུ་རུ་ཡང་འགྲོ་ཉེན་ཆེ་སྟེ། དེ་ཡང་སྤྱིར། སྲོག་གཅོད་པས་ནི་ངན་སོང་གསུམ་དང་ཁྱད་པར་དུ་
དམྱལ་བ་ཡང་སོས་སུ་སྐྱེ། གལ་ཏེ་ནམ་ཞིག་མིར་སྐྱེས་ཀྱང་ཚེ་ཐུང་། གཟུགས་ངན། ཤེས་རབ་
འཆལ། རྟག་ཏུ་སྐྲག་ཅིང་ཁྲོ། ནད་མང་། མྱ་ངན་ཆེ། དགའ་བ་ཐམས་ཅད་དང་བྲལ། སྲོག་རེ་རེ་
བཅད་པ་ལ་སྲོག་ལན་དགུ་བརྒྱ་གོ་དགུ་ནས་སུམ་བརྒྱའི་བར་མཆོག་དམན་ལ་མ་ལྟོས་པར་འཇལ་
དགོས་པར་གསུངས། མ་བྱིན་པ་བླངས་པས་དམྱལ་བ་ངུ་འབོད་དུ་སྐྱེ། མིར་སྐྱེས་ཀྱང་ལོངས་སྤྱོད་
ཅུང་ཟད་ཀྱང་མི་ཆགས། གསར་དུ་མི་རྙེད། ཡོད་པ་དང་བྲལ་ནས་དབུལ། གཞན་གྱིས་སྡང་ཞིང་
འཚེ། མི་ཚངས་པར་སྤྱོད་པས་ངུ་འབོད་ཆེན་པོར་སྐྱེ། མིར་སྐྱེས་ཀྱང་སྐྱེ་བ་ལྔ་བརྒྱར་མཛེ་མོ་དང་
དབང་པོ་མ་ཚང་ཞིང་། མི་སྡུག་པའི་བུད་མེད་དང་མ་ནིང་ཁོ་ནར་སྐྱེ། ཉེར་འཚེ་དང་དགྲ་བོ་མང་།
 

རྫུན་སྨྲས་པས་ཐིག་ནག་ཏུ་སྐྱེ། མིར་སྐྱེས་ཀྱང་ངག་ལྐུགས། སྙིང་རྗེ་མི་སྐྱེ། ཕྲག་དོག་ཆེ། དྲི་མི་
ཞིམ། སྐྱེ་བ་ཀུན་ཏུ་ཆོས་ཀྱི་དོན་མི་གོ། ཆང་འཐུང་བས་ལྕགས་ཞུན་ཁོལ་མ་འཐུང་དགོས་པའི་ཚ་
དམྱལ་དུ་སྐྱེ། མིར་སྐྱེས་ཀྱང་གཉིད་དང་གཏི་མུག་དང་བརྗེད་ངས་ཆེ། བློ་གྲོས་དམན། འཇིགས་
སྒྲིག་དོགས་པ་ལྡན། ཕྲ་མ་མང་། ཁྲེལ་དང་ངོ་ཚ་མེད། ཕྲག་དོག་དང་སེར་སྣ་ཆེ། དགེ་བའི་ཆོས་
རྣམས་ཉམས། གནོད་སྦྱིན་དང་ཁྱི་དང་སྨྱོན་པ་རྣམས་ཀྱི་སྐྱེ་བ་ལྔ་བརྒྱ་རེ་ལེན། ལྔ་ཀས་ཐུན་མོང་
དུ་ངན་སོང་གི་གནས་གསུམ་པོར་ལན་གྲངས་དུ་མའི་བར་དུ་སྡུག་བསྔལ་མྱོང་དགོས་པ་སོགས་
རང་བཞིན་གྱི་ཁ་ན་མ་ཐོ་བ་ཞེས་འདི་རྣམས་སྡོམ་པ་ཞུས་མ་ཞུས་གང་གིས་སྤྱོད་ཀྱང་ཉེས་པ་དེ་
དག་མྱོང་བ་སྟེ། སྡོམ་པ་ཞུས་ནས་མི་དགེ་བ་དེ་དག་སྤྱོད་ན་ཉེས་པ་འབུམ་འགྱུར་དུ་ཆེ་ཞིང་བདེ་
བར་གཤེགས་པའི་བཀའ་ལས་འདས་པའི་ལྟུང་བ་འབྱུང་ལ། གཞན་ཡང་དུས་མིན་གྱི་ཁ་ཟས་སྤོང་
བ་སོགས་མ་སྲུང་བ་ལའང་ཉེས་དམིགས་ཀྱི་རྣམ་གྲངས་བསམ་གྱིས་མི་ཁྱབ་པ་ཞིག་ཡོད་པར་
གསུངས་སོ། ། ་།
ཁྱད་པར་དུའང་ཐེག་པ་ཆེན་པོའི་གསོ་སྦྱོང་གི་སྡོམ་པ་བླངས་ཙམ་ནས་ཤ་ཁྲག་སྒོག་བཙོང་གི་དྲི་
ཙམ་ཡང་བྲོ་མི་རུང་སྟེ། གླང་པོའི་རྩལ་དང་སྤྲིན་ཆེན་དང་། །མྱ་ངན་འདས་དང་སོར་ཕྲེང་དང་། །ལང་
ཀར་གཤེགས་པའི་མདོ་ལས་ཀྱང་། །ངས་ནི་ཤ་ཡང་རྣམ་པར་སྨད། །ཅེས་གསུངས་པ་ལྟར། མདོ་
སྡེ་དེ་རྣམས་ལས་ཤ་ཁྲག་ལ་སྤྱོད་པའི་ཉེས་པ་བསམ་གྱིས་མི་ཁྱབ་པ་ཞིག་གསུངས་ལ། འཇམ་
དཔལ་གྱི་ལྟ་འདོད་མདོར་བསྟན་ལས་ཀྱང་། རྗེས་ཐོབ་དོན་དུ་སྲོག་གཅོད་དང་། །བཟའ་བའི་
དོན་དུ་རིན་འཇལ་བ། །གཉིས་པོ་དག་ཀྱང་གསོད་པ་སྟེ། །ངུ་འབོད་ལ་སོགས་རྣམས་སུ་འཚེད། །
གང་ཚེ་རྫས་ཀྱིས་ཤ་ཉོས་པ། །ཁྱིམ་གནས་རྣམས་ལ་སྡིག་མེད་ན། །དེ་བཞིན་སྐུ་གཟུགས་ལ་
སོགས་པ། །བྱས་ནའང་ཇི་ལྟར་བསོད་ནམས་འགྱུར། །གསོད་པོ་ནོར་ལ་སྲེད་པ་དག །བསྐལ་པ་
འབུམ་དུ་འཚེད་པའོ། །ཟ་པོ་ཤ་ལ་སྲེད་པ་དག །བསྐལ་པ་བྱེ་བར་འཚེད་པའོ། །ཤ་ཟ་བ་ཡི་མི་
གང་ཞིག །དང་པོར་ཡི་དྭགས་འགྲོ་བ་སྟེ། །ཕྱི་མར་ངུ་འབོད་འགྲོ་བའོ། །ཞེས་གསུངས་ཤིང་།
 

ཤ་ཟའི་དྲི་ཙམ་ཚོར་བས་གནམ་ས་བར་གྱི་མི་སྣང་བའི་འགྲོ་བ་ཕྲ་མོ་རྣམས་ཤི་ལ་ཁད་པར་བརྒྱལ་
ཞིང་། འབྱུང་པོ་རྣམས་ཀྱང་ཤིན་ཏུ་འཇིགས་ཤིང་སྐྲག་པར་འགྱུར་བ་དང་། སྐྱེ་བ་དུ་མའི་བར་དུ་
མ་མ་བྱས་པའི་སེམས་ཅན་གཅིག་ཀྱང་མི་སྲིད་པས་མ་ཡི་ཤ་ཟ་བ་ཤིན་ཏུ་ཁྲེལ་ཆེ་བ་དང་། བསྟན་
པ་ལ་མི་དད་ཅིང་སྐུར་བ་འདེབས་པའི་རྒྱུར་འགྲོ་བ་དང་། ཕྱི་མར་ཕྲ་མེན་ལྕེ་སྤྱང་སོགས་སྐྱེ་གནས་
ངན་པ་དུ་མར་བླངས་མཐར་དམྱལ་བར་ལྷུང་བ་སྟེ། མདོར་ན་ཤ་ཟ་བ་དང་། ཆང་བཏུང་བའི་གང་
ཟག་དེ་ནི་སྟོན་པ་སངས་རྒྱས་ཀྱི་རྗེས་འཇུག་མིན་པ་དང་། རྒྱལ་བ་ཉིད་དེའི་སྟོན་པ་མིན་པར་གསུངས་
ཏེ༑ སྟོན་པའི་རྗེས་འཇུག་གི་གྲལ་ནས་ཕྱི་རོལ་ཏུ་ཕུད་པར་མཛད་ཅིང་། སྒོག་བཙོང་སོགས་
ལའང་ཉེས་པ་དེ་དང་ཆ་འདྲ་བ་ཡོད་པར་གསུངས་པས། སྨྱུང་གནས་ཀྱི་ཚེ་འདི་རྣམས་ལ་སྤྱོད་དུ་
མི་རུང་གཞིར་བཅས། དུས་རྒྱུན་མར། རབ་ན་ཚེ་གཅིག། འབྲིང་ལོ་ཟླ་ཁ་ཤས། ཐ་ནའང་ཉིན་
ཞག་རེ་ཟུང་རེའམ། ཉ་སྟོང་ཚེས་བརྒྱད་སོགས་དུས་བཟང་གི་སྐབས་རྣམས་སུ་ཅུང་ཟད་རེ་སྤོང་
ནུས་ནའང་ཕན་ཡོན་ཚད་མེད་པ་འབྱུང་བས་བག་ཡོད་པ་རེ་ཅིས་ཀྱང་གལ་ཆེའོ། །
གཉིས་པ་ཞར་བྱུང་ལོ་རྒྱུས་འཕྲོས་དོན་དང་བཅས་པ་ལ་གཉིས་ཏེ། ཞར་བྱུང་གི་ལོ་རྒྱུས་
དང་། ཞར་བྱུང་གི་འཕྲོས་དོན་ནོ། །དང་པོ་ནི། དེ་ལྟར་སྦྱོར་དངོས་རྗེས་གསུམ་རྣམ་པར་དག་པའི་
སྒོ་ནས་སྨྱུང་གནས་དངོས་གཙང་རེ་ཐོན་ན་ཕན་ཡོན་གྱི་ལོ་རྒྱུས་ལའང་བསམ་གྱིས་མི་ཁྱབ་སྟེ། སྔོན་
ཤིན་པ་ཞིག་གིས་སྨྱུང་གནས་གདན་གཅིག་ལྔ་བཅུ་བྱས་པས་མི་དཔོན་ཆོས་ལྡན་ཞིག་གི་ལུས་
ཐོབ་པ་དང་། མི་དྲུག་གཡོ་སྒྱུའི་སྒོ་ནས་བསད་པའི་བུད་མེད་གཅིག་གིས་སྨྱུང་གནས་ཆ་སོ་དགུ་
བསྡད་པས་ཆོས་ལྡན་གྱི་མི་ལུས་གཙང་མ་ཞིག་ཐོབ་པ་དང་། ཡང་བུད་མེད་གཅིག་གིས་སྨྱུང་གནས་
གདན་གཅིག་ཉེར་ལྔ་བསྲུང་བས་དགེ་བའི་བཤེས་གཉེན་མཚན་ལྡན་ཞིག་ཏུ་སྐྱེས་པ་དང་། ཡང་སྔོན་
བྱང་སེམས་ཟླ་རྒྱལ་བཞུགས་སྐབས་སུ། མི་བཅོ་ལྔ་བསད་པའི་བུད་མེད་ནད་མ་རྒན་མོ་ཞིག་ཡོད་
པ་དེས་ཁོང་གི་མདུན་ནས་གདམས་ངག་ཞུས་ཏེ་སྨྱུང་གནས་དངོས་གཙང་དག་པ་ཆ་དྲུག །ཅུང་
ཟད་ཧྲུལ་བ་ཆ་གཉིས་ཏེ་བརྒྱད་འགྲུབ་པ་ན་མོ་ཤི་བར་གྱུར། རྗེས་སོར་སློབ་མ་འགའ་ཞིག་གིས་
 

ཁོང་ལ་ན་ནིང་བུད་མེད་སྡིག་རྒོན་མ་འཆི་སོང་བ་དེ་གར་སྐྱེ་ཞུས་པ་ན་ཁོང་གི་ཞལ་སྔ་ནས། བུད་
མེད་དེ་ནི་རྒྱ་གར་ན་བྲམ་ཟེ་ཕྱུག་པོ་ཞིག་གི་བུར་སྐྱེས་འདུག །མོས་སྨྱུང་གནས་བསྲུང་བ་དེས་མི་
ལུས་ཐོབ། ་ཆ་གཅིག་ལ་ཆུ་ཅུང་ཟད་བཏུང་བ་དེས་ཤེས་པ་ལ་མཐོ་དམའ་ཅན་དུ་གྱུར། ཆ་གཅིག་
ལ་ཞལ་ཟས་གཉིས་ཟོས་པ་དེས། ལུས་ཀྱི་ཁ་དོག་མི་མཛེས་པ་ཞིག་ཏུ་སྐྱེས་འདུག །སྐྱེ་བ་ཚེ་དེ་
ལའང་སྤྱན་རས་གཟིགས་ལ་ཡི་དམ་དུ་བརྟེན་ཅིང་དེའི་ཆོས་སྐོར་ལ་བསྒྲུབས་པ་བྱས་ཏེ། ཚེ་འཕོས་
མ་ཐག་ཏུ་བདེ་བ་ཅན་དུ་སྐྱེ་ངེས་པར་ཅན་དུ་འདུག་ཅེས་གསུངས་པ་དང་། ཡང་སྔོན་ཤཱ་རིའི་བུས་
སྟོན་པ་སངས་རྒྱས་ལ། ཁྱིམ་པ་རྣམས་སུམ་ཅུ་རྩ་གསུམ་གྱི་ལྷ་གནས་སུ་སྐྱེ་བ་མང་ལ། རབ་ཏུ་
བྱུང་བ་རྣམས་ངན་སོང་གི་གནས་སུ་སྐྱེ་བ་མང་བ་ལ་འདི་ཇི་ལྟར་ལགས། །ཞེས་ཞུས་པ་ན། སྟོན་
པ་སངས་རྒྱས་ཀྱིས་བཀའ་བསྩལ་ཏེ། ཁྱིམ་པ་རྣམས་བསྙེན་གནས་ཡན་ལག་བརྒྱད་པ་བསྲུང་བས་
ལྷ་ཡི་གནས་སུ་སྐྱེ་བ་ཡིན་ཞིང་། རབ་ཏུ་བྱུང་བ་རྣམས་ནི་འདུལ་ཁྲིམས་ཉམས་པས་ངན་སོང་དུ་སྐྱེ་
བ་ཡིན་པ་སོགས་གསུངས་པ་དང་། གཞན་ཡང་སྨྱུང་བར་གནས་པའི་སྦྱིན་བདག་བྱས་པ་དང་གཡོག་
བྱས་པ་ཙམ་ལའང་ཕན་ཡོན་བསམ་གྱིས་མི་ཁྱབ་སྟེ། དེ་ཡང་སྨྱུང་བར་གནས་པའི་གང་ཟག་ལ་
ནངས་པར་སྔ་དྲོ་དང་ཉིན་གུང་འཚོ་བ་བསོད་སྙོམས་དྲངས་ན་ས་བརྒྱད་པ་ལ་གནས་པའི་བྱང་
སེམས་འཕགས་པ་ལ་དྲངས་པའི་བསོད་ནམས་ཐོབ་པ་དང་།། བསྙེན་གནས་ཀྱི་སྡོམ་པ་བླངས་ཙམ་
ལ་བསོད་སྙོམས་དྲངས་ན་དགྲ་བཅོམ་པ་ལ་དྲངས་པའི་བསོད་ནམས་འབྱུང་ཞིང་། སྦྱིན་བདག་དེ་
ཡང་ངན་སོང་དུ་མི་སྐྱེ་བྱང་ཆུབ་ཀྱི་སེམས་དང་ལྡན་པར་འགྱུར་བ་དང་། སྐྱེ་བ་ཐམས་ཅད་དུའང་
མི་ཟད་པའི་རིན་པོ་ཆེའི་གཏེར་དང་འཕྲད་ཅིང་། སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་
པར་འགྱུར་བར་གསུངས་ཤིང་། སྔོན་མ་ཇོ་ཆོས་སྐྱིད་ཅེས་པའི་བུད་མེད་ཅིག་གིས་སྨྱུང་བར་གནས་
པའི་འཚོ་བའི་ཡོན་མང་པོ་སྦྱར་བས། མོ་ཤི་བའི་དུས་སུ་རོ་དུར་ཁྲོད་དུ་བསྐྱལ་བའི་རུས་པའི་དུམ་
བུ་བྱ་རོག་གིས་ཕྱོགས་གཞན་དུ་ཁྱེར་བ་དེ་ཉིད་རིང་བསྲེལ་དུ་གྱུར་སོང་བ་སོགས་མདོར་ན་ཕན་
ཡོན་གྱི་ལོ་རྒྱུས་བསམ་གྱིས་མི་ཁྱབ་པ་ཞིག་བཞུགས་སོ། ། ་
 

གཉིས་པ་ཞར་བྱུང་གི་འཕྲོས་དོན་ནི། དེ་ཡང་འདས་པའི་སངས་རྒྱས་གང་གིས་ཀྱང་ཡོངས་
སུ་མ་བཟུང་བའི་བདག་ཅག་སྙིགས་མའི་འགྲོ་བ་མགོན་མེད་པ་རྣམས་སྐྱབས་པའི་སླད་དུ། སྟོན་
པ་ཤཱཀྱའི་རྒྱལ་པོ་ཐུགས་རྗེ་ཅན་དེ་ཉིད་ཀྱིས་བསྐལ་ཆེན་བྱེ་བ་ཁྲག་ཁྲིག་དུ་མར། ཆོས་ཚིག་བཞི་
པ་རེ་རེའི་དོན་དུའང་ལུས་སྲོག་ལོངས་སྤྱོད་ཐམས་ཅད་ལྟོས་མེད་དུ་བཏང་བ་སོགས་དཀའ་བ་
གྲངས་མེད་པ་སྤྱད་དེ་བྱང་ཆུབ་བརྙེས་ནས་ལེགས་པར་གསུངས་པའི་དམ་ཆོས་རིན་པོ་ཆེ་འདི་
སྙེད་ཅིག་ལས་ཐ་ན་ཆོས་ཚིག་བཞི་པ་གཅིག་གི་དོན་ཙམ་ལག་ལེན་དུ་མ་ཐེབས་ན་རང་ཅག་རྗེས་
འཇུག་རྣམས་ཀྱིས། སྟོན་པ་བཀའ་དྲིན་ཅན་དེ་ཐུགས་མི་མཉེས་པར་བྱས་པ་ཡིན་པས། དེས་ན་
ཐོག་མར་ཆོས་ཚིག་བཞི་རེ་ཙམ་ལའང་འཆད་ཉན་བྱེད་པ་ཤིན་ཏུ་གལ་ཆེ་ཞིང་།
དེའི་ཕན་ཡོན་ཀྱང་། བྱམས་པ་སེང་གེའི་མདོ་ལས། གངྒཱའི་བྱེ་སྙེད་འཇིག་རྟེན་གསེར་དག་
གིས། །བཀང་སྟེ་གང་ལ་སྦྱིན་པ་བྱེད་པ་བས། །དུས་ངན་ཚེ་ན་ཚིགས་བཅད་གཅིག་འཆད་པ། །
དེ་ཡི་ཕན་ཡོན་ཅི་འདྲ་སྔ་མར་མེད། །ཅེས་དང་། རྒྱན་སྟུག་པོ་བཀོད་པ་ལས། འཇམ་དཔལ་
ཕྱོགས་གང་ན་ཆོས་སྨྲ་བ་འདུག་གམ། དེ་མཐོང་ན་མཚམས་མེད་པ་ལྔ་ཡང་བྱང་བར་འགྱུར་རོ། །
དེ་ལ་མཆོད་པ་ཡང་བྱ་སྟེ། གལ་ཏེ་ཆོས་སྨྲ་བ་དེས་མཚམས་མེད་པ་ལྔ་སྤྱོད་ཀྱང་སེམས་འཁྲུག་པར་
མི་བྱའོ། །ཞེས་དང༌། ཆོས་ཐོས་པས་ངན་འགྲོའི་སྒོ་གཅོད་མྱང་འདས་ཀྱི་ས་བོན་བཞག་སྟེ། དེ་
ཕྱིན་ཆད་ཆོས་རྟོགས་པའི་བློ་གྲོས་ཅན་ཁོ་ནར་སྐྱེ་བ་སོགས་མང་དུ་གསུངས་པ་དང་། གཞན་ཡང་
མདོ་ལས། གང་དག་ང་ཡི་བསྟན་པ་ལ། །སྦྱིན་པ་སྐུ་ཙམ་བྱིན་པ་ནི། །བསྐལ་པ་སྟོང་ཕྲག་བརྒྱད་ཅུ་རུ། །
ལོངས་སྤྱོད་ཆེ་ཞིང་ནོར་ཡང་མང་། །ཞེས་སྦྱིན་པ་བཏང་ན་སྦྱིན་པའི་ཕན་ཡོན་ཤིན་ཏུ་རྒྱ་ཆེན་ཐོབ་
ལ༑ དེ་ལས་ཀྱང་ཚུལ་ཁྲིམས་སྲུང་བ་མཆོག་སྟེ། མདོ་འཛངས་བླུན་ལས། གང་ཞིག་རབ་ཏུ་བྱུང་
བ་དེ་ཡི་བསོད་ནམས་ནི་ཤིན་ཏུ་མང་སྟེ། བདག་གི་བུའམ་བུ་མོའམ་བྲན་ཁོལ་གང་ཡང་རུང་བ་
ཞིག་རབ་ཏུ་བྱུང་བ་གནང་ངམ། བདག་ཉིད་རབ་ཏུ་བྱུང་ན་དེའི་བསོད་ནམས་དཔག་ཏུ་མེད་དོ། །
སྦྱིན་པའི་བསོད་ནམས་ནི་ཟད་མཐའ་ཡོད་ཀྱི། སངས་རྒྱས་ཀྱི་བསྟན་པ་ལ་རབ་ཏུ་བྱུང་བའི་བསོད་
 

ནམས་བསམ་གྱིས་མི་ཁྱབ་སྟེ། མྱ་ངན་ལས་འདས་པའི་བར་དུ་བསོད་ནམས་ཟད་མི་ཤེས་སོ། །
ཞེས་གསུངས།
རབ་ཏུ་བྱུང་ནས་ཚུལ་ཁྲིམས་སྲུང་བའི་ཕན་ཡོན་ནི་བརྗོད་ལས་འདས་ཤིང་། དེའང་སྔོན་
བསྟན་པ་མ་ཉམས་པའི་སྐབས་སུ་བསླབ་གཞི་རྫོགས་པ་ལོ་དུ་མར་སྲུང་ཞིང་སེམས་རྣམ་པར་
གྲོལ་བ་ལས་ཀྱང་། བསྟན་པ་ནུབ་ཀར་དེང་སང་ལྟ་བུ་ལ་བསླབ་པ་སྣེ་གཅིག་ཙམ་མམ། སེམས་
ཀྱི་ཉོན་མོངས་པ་ཅུང་ཟད་རེ་སྤང་ནུས་ན་ཕན་ཡོན་ཆེ་བར་གསུངས་ཏེ། མདོ་ལས། བསྐལ་པ་བྱེ་
བ་གངྒའི་བྱེ་སྙེད་དུ། །དད་པའི་སེམས་ཀྱིས་ཟས་དང་སྐོམ་རྣམས་དང་། །གདུགས་དང་བ་དན་
མར་མེའི་ཕྲེང་བ་ཡིས། །སངས་རྒྱས་བྱེ་བ་ཁྲག་ཁྲིག་རིམ་གྲོ་བྱས། །གང་ཞིག་དམ་ཆོས་རབ་ཏུ་
འཇིག་པ་དང་། །བདེ་གཤེགས་བསྟན་པ་འགག་པར་གྱུར་པའི་ཚེ། །ཉིན་མཚན་དུ་ནི་བསླབ་པ་
གཅིག་སྤྱོད་པ། །དེ་ནི་དེ་ལས་བསོད་ནམས་ཁྱད་པར་འཕགས་ཞེས་གསུངས་པ་ལྟར་ཕན་ཡོན་ཆེ་
རུང༌། རབ་ཏུ་བྱུང་ནས་སྡོམ་པ་ཚུལ་བཞིན་མ་བསྲུངས་པས་ངན་སོང་དུ་འགྲོ་བ་དང༌། ཁྱིམ་པ་
རྣམས་དད་པའི་སེམས་ཀྱིས་ལྷར་སྐྱེ་བ་སོགས་ཀྱང་སྙིང་རྗེ་པད་དཀར་ལས་གསུངས་ཏེ། ཀུན་
དགའ་བོ། ཁྱིམ་པ་གང་དག་འཆི་བའི་དུས་བྱེད་པ་དེ་དག་འཆི་བའི་དུས་བྱེད་མ་ཐག་ཏུ་ཕལ་ཆེར་
དགའ་ལྡན་གྱི་ལྷ་ཡི་རིས་སུ་སྐྱེ་བར་འགྱུར་རོ། །རབ་ཏུ་བྱུང་བ་གང་དག་འཆི་བའི་དུས་བྱེད་པ་དེ་
དག་ནི་ཕལ་ཆེར་ལོག་པར་ལྟུང་བར་འགྱུར་རོ། །དེ་ཅིའི་ཕྱིར་ཞེ་ན། དེ་དག་ཡོ་བྱད་བསྙུངས་པ་ལ་
མི་གནས་ཤིང་སྡོམ་པ་ལ་མི་གནས་པའི་ཕྱིར་རོ། །ཞེས་གསུངས་པའི་ལུང་དོན་ལ་སེམས་ཏེ། འདུན་
པ་དང་བརྩོན་འགྲུས་བག་ཡོད་ཀྱི་སྒོ་ནས་སྡོམ་པ་བླངས་ཟིན་པ་ལ་སྲུང་སྡོམ་བྱེད་པ་འདི་ཤིན་ཏུ་
གལ་ཆེ་ཞིང་།
ཡང་མདོ་དེ་ལས། ང་ཡི་ཆོས་ཀྱི་རྗེས་སུ་སློབ་པ་དེ་དག་ཐམས་ཅད་ཀྱང་བསྐལ་པ་བཟང་
པོ་འདི་ཉིད་ལ་ཡོངས་སུ་མྱ་ངན་ལས་འདའ་བར་འགྱུར་རོ། །ཞེས་རྒྱལ་བ་ཉིད་ཀྱི་སྨོན་ལམ་གྱི་
མཐུ་བསམ་གྱིས་མི་ཁྱབ་པས་འབྲེལ་ཚད་དོན་ལྡན་གྱི་ཚུལ་དེ་ལྟར་ལགས་ན། སྟོན་པའི་རྗེས་སུ་
 

ཞུགས་ནས་བསླབ་པ་ཉིན་རེ་སྲུང་བ་ཙམ་ཡང་ཤིན་ཏུ་དོན་ཆེན་པོ་དང་ལྡན་ནོ། །དེ་བཞིན་དུ་ཡུལ་
ཁྱད་པར་ཅན་ལ་ཅུང་ཟད་འབྲེལ་བའི་དགེ་རྩ་དེ་ཡང་བསམ་གྱིས་མི་ཁྱབ་སྟེ། མདོ་ལས། མཚམས་
མེད་པ་ལྔ་བྱས་སུ་ཟིན་ཀྱང་དེ་བཞིན་གཤེགས་པ་ལ་དད་པ་རྙེད་དེ་སྐུ་གཟུགས་བྱས་ན། ལས་
དེས་སེམས་ཅན་དམྱལ་བར་མྱོང་བ་ཡང་ཆུང་དུར་མྱོང་སྟེ། ཐེག་པ་གསུམ་གང་ཡང་རུང་བས་ངེས་
པར་འབྱུང་བར་འགྱུར་རོ། །ཞེས་གསུངས་པ་དང་། རང་གི་བསམ་པ་དག་ན་སྐུ་གཟུགས་ཀྱི་རྒྱུ་
ཡང་། རབ་ན་རིན་པོ་ཆེ། ཐ་མ་འཇིམ་པའམ། རྩིག་ངོས་ལ་སེན་མོས་བྲིས་པ་ཚུན་ཁྱད་པར་མེད་
པར་གསུངས་ཏེ། བྱིས་པ་རྩེད་མོ་དགའ་དང་དེ་དག་ཏུ། །གང་གིས་རྒྱལ་བ་དེ་ཕྱིར་མཆོད་རྟེན་དག །
བྱེ་མ་ལས་ནི་ཕུང་པོར་བྱས་པ་ཡིས། །དེ་དག་གིས་ཀྱང་བྱང་ཆུབ་ཐོབ་པར་འགྱུར། །ཞེས་དང་།
རོ་ཉེ་དང་ནི་ལྕགས་སམ་ས་ལའང་རུང༌། །བདེ་གཤེགས་རྣམས་ཀྱི་སྐུ་གཟུགས་བྱས་པ་དང༌། །
གང་དག་ལ་ལ་དེ་ན་སློབ་པའི་ཚེ། །རྩེད་མོའི་ཕྱིར་དང་གསང་བ་བྱེད་པ་ན། །རྩིག་ངོས་ཤིང་བུ་
སེན་མོས་གཟུགས་བྲིས་པ། །དེ་དག་ཐམས་ཅད་བྱང་ཆུབ་འཐོབ་འགྱུར་ཏེ། །དེ་དག་ཐམས་ཅད་
སྙིང་རྗེ་ཅན་དུ་འགྱུར། །དེ་དག་ཐམས་ཅད་སྲོག་ཆགས་བྱེ་བ་སྒྲོལ། །ཞེས་དང་།
ཡང་མདོ་གཞན་ལས། སྟོང་གསུམ་གྱི་འཇིག་རྟེན་ཁམས་རིན་པོ་ཆེ་སྣ་བདུན་གྱི་རང་བཞིན་
དུ་བྱས་ཏེ་ཕྱོགས་བཞིའི་ཉན་ཐོས་དང་རང་སངས་རྒྱས་རྣམས་ལ་ཕུལ་བ་བས། སངས་རྒྱས་ཀྱི་མཆོད་
རྟེན་ཐ་ན་འཇིམ་པ་ལས་སྐྱུ་རུ་ར་ཙམ་བྱེད་ཅིང་སྲོག་ཤིང་ཁབ་ཙམ་བཙུགས་པ་དང་། སྐུ་གཟུགས་
ནས་འབྲུ་ཙམ་ལ་རིང་བསྲེལ་ཡུངས་འབྲུ་ཙམ་བཅུག་པས་བསོད་ནམས་ཆེ་བར་གསུངས་ཤིང་།
རིང་བསྲེལ་ནི་གཟུངས་ཆེན་སྡེ་ལྔའི་ཤོག་དྲིལ་ལ་སོགས་པའང་ཡིན་ཞིང་། གསུང་རྟེན་གླེགས་བམ་
བཞེངས་པའི་ཕན་ཡོན་ཀྱང་གསུང་རབ་སྤྱི་དང་ཤེར་ཕྱིན་སོགས་ལས་ཤིན་ཏུ་རྒྱས་པའི་དོན་བསྡུས་པ།
མདོ་སྡུད་པ་ལས། །ལ་ལས་བདེ་གཤེགས་ཡོངས་སུ་མྱ་ངན་འདས་པ་ཡི། །མཆོད་རྟེན་རིན་ཆེན་
བདུན་ལས་བྱས་ཤིང་མཆོད་བྱེད་ལ། །བདེ་བར་གཤེགས་པའི་མཆོད་རྟེན་དེ་དག་གངྒཱ་ཡི། །བྱེ་མ་
སྙེད་ཀྱི་བྱེ་བ་ཕྲག་སྟོང་ཞིང་བཀང་སྟེ། །ཡོངས་སུ་བརྟགས་བཟུང་ཞིང་རྣམས་བྱེ་བ་མཐའ་ཡས་ན།
 

།སེམས་ཅན་ཇི་སྙེད་འཁོད་པ་དེ་དག་ཐམས་ཅད་ཀྱིས། །ལས་གཞན་མི་བྱེད་ལྷ་ཡི་མེ་ཏོག་སྤོས་
རབ་དང་། །བྱུག་པས་དུས་གསུམ་བསྐལ་པའམ་དེ་བས་ལྷག་མཆོད་ལ། །གང་ཞིག་གང་ལས་རྣམ་
འདྲེན་སྟོབས་བཅུ་འབྱུང་འགྱུར་བ། །བདེ་བར་གཤེགས་ཀྱི་ཡུམ་འདི་གླེགས་བམ་ལ་བྲིས་ཏེ། །
འཆང་ཞིང་མེ་ཏོག་བྱུག་པས་བསྟི་སྟང་བྱེད་གྱུར་ན། །མཆོད་རྟེན་བྱེད་མཆོད་བསོད་ནམས་དེས་ནི་
ཆར་མི་ཕོད། །ཅེས་དང༌། ལ་ལས་གངྒཱའི་རླུང་གི་བྱེ་སྙེད་ཞིང་རྣམས་ན། །སེམས་ཅན་ཇི་སྙེད་
འཁོད་ཀུན་དགྲ་བཅོམ་ཉིད་བཏུལ་བས། །གང་གིས་ཤེས་རབ་ཕ་རོལ་ཕྱིན་འདི་ཡིག་བྲིས་ཏེ། །
སེམས་ཅན་མཆོག་ལ་གླེགས་བྱིན་བསོད་ནམས་ཁྱད་པར་འཕགས། །ཞེས་སོགས་འབྱུང་ཞིང་།
དར་ཅོག །འཁོར་ལོ། རྡོ་འབུམ་སོགས་ཀྱང་འདི་ཡི་ཁོངས་སུ་བསྡུའོ། །དེ་དག་ལ་མཆོད་བསྟོད་
བསྙེན་བཀུར་བགྱིས་པའི་ཕན་ཡོན་ཀྱང་ཤིན་ཏུ་རྒྱ་ཆེར་གསུངས་ལ། མདོར་བསྡུས་མདོ་པད་དཀར་
ལས། བདེ་གཤེགས་མཆོད་རྟེན་ལ་ནི་ཅུང་ཟད་ཅིག ་།མཆོད་ཕྱིར་སིལ་སྙན་བརྡུང་བའི་སྒྲ་ཕྱུང་
ངམ། །མེ་ཏོག་གཅིག་ཙམ་གྱིས་ནི་མཆོད་པ་དང་། །བདེ་གཤེགས་སྐུ་ནི་རྩིག་ངོས་བྲིས་པ་ལ། །
འཁྲུགས་བཞིན་པ་ཡིས་སེམས་ཀྱིས་བལྟས་ན་ཡང་། །དེ་དག་རིམ་གྱིས་སངས་རྒྱས་བྱེ་བ་མཐོང་། །
མཆོད་རྟེན་དེ་ལ་གང་གིས་ཐལ་མོ་སྦྱར། །ཡང་ན་མགོ་བོ་སྐད་ཅིག་བཏུད་པ་དང་། །གཡེང་བའི་
སེམས་ཀྱིས་སངས་རྒྱས་ཕྱག་འཚལ་ཞེས། །ཚིག་ནི་ལན་འགའ་བརྗོད་པར་བྱས་ན་ཡང་། །དེ་དག་
ཀུན་གྱིས་བྱང་ཆུབ་མཆོག་འདི་ཐོབ། །ཅེས་དང་། སྙིང་རྗེ་པད་དཀར་ལས་ཀྱང་། འདི་ལྟར། ང་ཡི་
ཕྱིར་མཆོད་རྟེན་བྱས་པ་ལ་བསྟི་སྟང་བྱས་པ་ལྟ་ཞོག །གང་དག་སངས་རྒྱས་ལ་དམིགས་ནས་ཐ་ན་
མེ་ཏོག་གཅིག་ནམ་མཁའ་ལ་འཐོར་ན། དགེ་བ་དེ་ཡི་འབྲས་བུ་མྱ་ངན་ལས་འདས་པར་ང་སྨྲའོ། །
ཞེས་དང་། སེམས་ཅན་མྱ་ངན་ལས་འདའ་བའི་སྐལ་བ་མེད་པ་ཞིག་གིས་སངས་རྒྱས་ལ་དམིགས་
ཏེ་མེ་ཏོག་གཅིག་ནམ་མཁའ་ལ་འཐོར་བ་དང་། ཐ་ན་དུད་འགྲོ་ཞིག་གིས་ཀྱང་སངས་རྒྱས་ལ་དམིགས་
པའི་དྲན་པ་སྐད་ཅིག་ཙམ་རྙེད་ན་དེའང་བྱང་ཆུབ་ཀྱི་རྒྱུར་འགྱུར་བ་དང་། ཡང༌། གང་ལ་ལ་ང་
རྗེས་སུ་དྲན་ནས་ཆོས་ཀྱི་མཆི་མ་ཕྱུང་བའམ། སྤུ་ཟིང་ཞེས་བྱེད་པའམ། ཤུགས་རིང་འབྱིན་པ་དེ་
 

དག་ནི་ནམ་ཡང་དུད་འགྲོའི་སྐྱེ་གནས་དང་། གཤིན་རྗེའི་འཇིག་རྟེན་དང་། ལོག་པར་ལྟུང་བ་
ཐམས་ཅད་དུ་མི་འགྲོའོ། །ཞེས་དང་། མཐའ་འཁོབ་དད་པ་མེད་པའི་མི་རྣམས་ཀྱིས་རྒྱལ་བའི་སྐུ་
དང་མཆོད་རྟེན་མཐོང་ནས་སེམས་ཅུང་ཟད་དགའ་བའང་བྱང་ཆུབ་ཏུ་འགྲོ་བ་སོགས་ཚད་མེད་པ་
ཞིག་གསུངས་ལ། ཁྱད་པར་དུ་ཕྱག་འཚལ་བས་རང་ལུས་ཀྱི་འོག་དུ་ཆུད་པའི་ས་ཡི་རྡུལ་གྱི་གྲངས་
མཉམ་འཁོར་ལོས་སྒྱུར་བའི་བསོད་ནམས་ཐོབ་པར་འགྱུར་ཏེ་མཐར་མྱང་འདས་ཐོབ་པ་སོགས་
དང༌། བསྐོར་བ་ལའང་ཕན་ཡོན་དེ་བཞིན་དུ་གསུངས་ཏེ། སྤྱན་རས་གཟིགས་ཀྱི་མདོར། །འཇིག་
རྟེན་མགོན་གྱི་མཆོད་རྟེན་ལ། །མི་གང་བསྐོར་བ་བྱེད་པ་ཡི། །བསྔགས་པ་བསྐལ་པ་བྱེ་བ་ཡང་། །
བརྗོད་པས་ཟད་པར་བྱ་མི་ནུས། །གང་ཞིག་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ལ། །བསྐལ་པ་
བྱེ་བ་བསམ་ཡས་བསྟི་སྟང་བྱས་པ་བས། །གང་ཞིག་ཕྱི་དུས་མི་ཟད་བསྐལ་པ་འདི་ཉིད་ལ། །
མཆོད་རྟེན་ཕྱག་འཚལ་དེ་ཡི་བསོད་ནམས་ཆེས་མང་ངོ༌། །ཞེས་སོགས་དང་། མར་མེའི་ཕན་ཡོན་
ཀྱང་། མདོ་དེ་ལས། གལ་ཏེ་ཁྲག་ཁྲིག་བརྒྱ་སྟོང་སངས་རྒྱས་ཞིང་། །ཡུངས་འབྲུ་དག་གིས་ཕྱུར་བུ་
གང་གྱུར་པ། །བགྲང་བ་དང་ནི་གཞལ་ཞིང་བརྗོད་པར་ནུས། །བདེ་གཤེགས་མར་མེ་གཅིག་ཕུལ་
དེ་ལྟར་མིན། །ཞེས་དང་། མར་མེ་འབུལ་བའི་མདོ་ལས་ཀྱང་། ཐ་ན་སྲིན་བུའི་འོད་ཙམ་གྱིས་མར་
མེས་མཆོད་རྟེན་གྱི་བང་རིམ་གཅིག་སྣང་བར་བྱས་པས་ཀྱང་ཡེ་ཤེས་ཀྱི་ཕུང་པོར་རྫོགས་པ་སོགས་
རྒྱ་ཆེར་འབྱུང་ལ། དེ་བཞིན་དུ། ལས་རྣམ་འབྱེད་ལས། དཀོན་མཆོག་གི་རྟེན་ལ་ཐལ་མོ་སྦྱར་བ།
ཕྱག་འཚལ་བ། ཕྱག་དར་བྱས་པ། མེ་ཏོག་བདུག་སྤོས་མར་མེ་དྲི་ཆབ་ན་བཟའ་སིལ་སྙན་སོགས་
འབུལ་བ་ལ་རེ་རེ་བཞིན་གནས་སྐབས་མཐར་ཐུག་གི་ཕན་ཡོན་ཆེས་ཆེ་བར་བཅུ་བཅུར་གསུངས་ལ།
དཀོན་མཆོག་ཏ་ལའི་མདོར། སངས་རྒྱས་ལ་བསྔགས་པ་བརྗོད་པ། འཆི་ཁར་སངས་རྒྱས་ལ་སྐྱབས་
སུ་འགྲོ་ཞིང་སྐུ་གཟུགས་མིག་ལམ་དུ་བསྟན་པ་སོགས་ཀྱི་ཕན་ཡོན་ཀྱང་དུ་མར་འབྱུང་ངོ༌། །
དེ་ཡང་སངས་རྒྱས་མངོན་སུམ་དུ་སྔོན་བཞུགས་པ་ལ་མཆོད་པ་དང་། ད་ལྟ་མཆོད་རྟེན་ནམ།
སེམས་ཀྱིས་སངས་རྒྱས་མདུན་དུ་མོས་ཏེ་མཆོད་པ་གཉིས་བསོད་ནམས་ལ་ཁྱད་པར་ཅུང་ཟད་
 

ཀྱང་མེད་པར། མེ་ཏོག་བརྩེགས་པའི་མདོ་དང་། མྱང་འདས་ཆེན་པོ་ལས་གསུངས་ཏེ། ཀུན་དགའ་
བོ་སངས་རྒྱས་མངོན་སུམ་དུ་བཞུགས་སམ། མྱ་ངན་ལས་འདས་ཀྱང་རུང་། གང་གིས་དད་པའི་
སེམས་ཀྱིས་བསྟི་སྟང་དང་བཅས་པས་ཕྱག་འཚལ་ཏེ་མཆོད་པར་བྱས་ན། སྐྱེས་བུ་དེ་གཉིས་ཀྱི་
བསོད་ནམས་ཐོབ་པ་ནི་གཉིས་སུ་བྱར་མེད་པར་རིག་པར་བྱའོ། །ཞེས་གསུངས། གཞན་ཡང་རིན་
པོ་ཆེའི་ཕུང་པོའི་མདོ་ལས། སྟོང་གསུམ་གྱི་སེམས་ཅན་ཐམས་ཅད་འཁོར་ལོས་སྒྱུར་རྒྱལ་ཤ་སྟག་
ཏུ་གྱུར་ལ། དེ་རྣམས་རེ་རེས་ཀྱང་རྒྱ་མཚོས་མར་ཁུ། རི་རབ་ཀྱི་སྡོང་བུ་བྱས་ནས་དེ་བཞིན་གཤེགས་
པའི་མཆོད་རྟེན་ལ་མར་མེ་འབུལ་བ་བས། ཁྱིམ་ནས་རབ་ཏུ་བྱུང་བའི་སྡོམ་ལྡན་ཞིག་གིས་ཡུངས་
འབྲུ་ཙམ་གྱིས་བསྐུས་པའི་མར་མེའི་སྡོང་བུ་ཕུལ་བ་དང་། ཡང་། འཁོར་ལོས་སྒྱུར་བ་དེ་དག་རེ་རེ་
འཛམ་བུ་གླིང་ཐམས་ཅད་མེ་ཏོག་གི་བཀང་སྟེ་འབུལ་བ་བས། རབ་ཏུ་བྱུང་བས་མེ་ཏོག་གཅིག་
ཕུལ་ན་བསོད་ནམས་དེ་ལ་བསོད་ནམས་སྔ་མ་དེས་བརྒྱ་ཡི་ཆ། སྟོང་གི་ཆ་ཡང་ཉེ་བར་མི་འགྲོ་བ་
་ནས་རྒྱུ་ཡི་བར་དུ་ཡང་མི་བཟོད་དོ། །ཞེས་དང་། དེ་ལས་ཀྱང་བྱང་ཆུབ་སེམས་བསྐྱེད་ཀྱིས་ཟིན་པ་
དང༌། དམིགས་མེད་ཀྱིས་ཟིན་པ་རྣམས་གོང་ནས་གོང་དུ་ཕན་ཡོན་ཆེ་སྟེ། མེ་ཏོག་བརྩེགས་པར་
གང་ཞིག་དེ་བཞིན་གཤེགས་པ་ལ་སྟོང་ཕྲག་ཚང་བར་བདེ་བའི་ཡོ་བྱད་ཐམས་ཅད་ཀྱིས་བཀུར་སྟི་
བྱས་པ་བས། མྱ་ངན་ལས་འདས་པའི་མཆོད་རྟེན་ལ་བྱང་ཆུབ་སེམས་བསྐྱེད་ཀྱིས་རྩིས་ཟིན་ནས།
མེ་ཏོག་གམ། བདུག་སྤོས་སམ། མར་མེ་གཅིག་ཙམ་མམ། ཆུ་སྙིམ་པ་གང་འཐོར་ནས། དེ་བཞིན་
གཤེགས་པ་དེ་ལ་ཕྱག་འཚལ་ལོ། །ཞེས་སྨྲས་ན། དེ་ནི་བསྐལ་པ་བརྒྱ་ཕྲག་སྟོང་དུ་ཡང་ངན་འགྲོ་
ལོག་པར་ལྟུང་བའི་གནས་མེད་དོ། །ཞེས་དང་། །རིན་པོ་ཆེ་ཕུང་པོའི་མདོར་སྲིད་པ་གསུམ་གྱི་
སེམས་ཅན་དེ་དག་རེ་རེས་མཆོད་རྟེན་རི་རབ་ཙམ་རེ་རེ་བྱེད་ལ། སོ་སོ་ནས་བསྐལ་པ་གང་གཱའི་
བྱེ་སྙེད་དུ་བསྟི་སྟང་བྱེད་པ་ལས་ཀྱང་། ཐམས་ཅད་མཁྱེན་པ་ཉིད་ཀྱི་སེམས་དང་མ་བྲལ་བས་མེ་
ཏོག་གཅིག་འཐོར་ན་སྔ་མ་ལས་བསོད་ནམས་ཆེས་མང་དུ་སྐྱེད་པར་གསུངས་ཤིང་། བྱམས་པ་
འཇུག་པའི་མདོ་ལས་ཀྱང་དེ་བཞིན་དུ་གསུངས་སོ། ། ་
 

དེ་ལྟར་བཀའ་དང་བསྟན་བཅོས་རྣམས་ལས་ལས་རྒྱུ་འབྲས་བླང་དོར་ཁོ་ན་རྒྱ་ཆེར་འབྱུང་
བས་ཐོས་བརྩོན་ལྡན་པ་དག་ལ་བསྐྱར་བཟློས་མ་དགོས་ཀྱང༌། བློ་དམན་དག་གིས་གོ་བདེ་བའི་
སླད་དང་། སྙིང་རྗེ་པད་དཀར་ལས། ཀུན་དགའ་བོ་བསྐལ་པ་གྲངས་མེད་པ་བྱེ་བ་ཁྲག་ཁྲིག་བརྒྱ་
སྟོང་དུ་སྒྲུབ་པ་བླ་ན་མེད་པ་ཡང་དག་པ་རྫོགས་པའི་བྱང་ཆུབ་འདི་ནི་གནས་གསུམ་གྱིས་མེད་པར་
འགྱུར་རོ། །གསུམ་གང་ཞེ་ན། མ་དད་པ་དང་། མི་བསྒྲུབས་པ་དང་། མི་སྟོན་པའོ། །ཞེས་དང་།
མདོ་གཞན་ལས་ཀྱང་། བསྟན་པ་འཇིག་པའི་ཚེ་ཐ་ན་ཚིགས་བཅད་གཅིག་ཙམ་འཆད་པས་
ཀྱང་ཆོས་ལ་བྱ་བ་བྱས་པར་གསུངས་པའི་ཕྱིར་དང༌། དགེ་རྩ་ཡོངས་འཛིན་གྱི་མདོར། །བསྟན་པ་
རབ་ཏུ་རྣམ་འཇིག་པའི། །ཆོས་ལ་མི་བདེ་ཉེར་གནས་ཚེ། །གུས་པར་བྱེད་དེ་ཆོས་སྲུང་ཞིང་། །
ལུས་དང་ངག་དག་བོར་གྱུར་ལ། །དེ་བཞིན་ཆོས་ནི་འཛིན་བྱེད་པ། །དེ་དག་སྲུང་བར་བྱེད་པ་དག །
ལྷ་རྣམས་ཀྱིས་ནི་བསྲུང་བར་འགྱུར། །སངས་རྒྱས་རྣམས་ཀྱིས་བྱིན་གྱིས་བརླབས། །དེས་ནི་ཀུན་
ཏུ་བསྲུངས་བྱས་པ༑ །དེ་དག་འཁོར་ལོ་བསྐོར་བར་འགྱུར། །ཞེས་ཕན་ཡོན་རྒྱ་ཆེར་བསྟན་པ་དང༌།
ཡང་མདོ་ལས། །མཚམས་མེད་ལྔ་ནི་བྱས་པ་བས། །དགོངས་དོན་ཟབ་མོའི་ཆོས་རྣམས་ལ། །གང་
གིས་བློས་ནི་མ་རིག་པར། །ལོག་པར་བཤད་པ་སྡིག་པ་ལྕི། །ཞེས་ཆོས་ལ་མི་མཁས་པས་ཆོས་
བཤད་ན་ཕན་པ་ལས་ཉེས་པ་ཆེ་བར་འགྱུར་བས་དེ་དག་ལ་ཕན་གདགས་པའི་ཕྱིར་དང་། དམ་
པའི་ཆོས་འཛིན་པ་དང་སྐྱོང་བ་ཞེས་པ་ཡང་། རང་ཉིད་བསླབ་པ་ལ་གནས་ཤིང་གཞན་དེ་ལ་བསླབ་
ཏུ་འཇུག་པ་དང་། ཁྱིམ་པ་རྣམས་དད་པ་ལ་བཀོད་པ་དེ་ཡིན་པས་དེའི་ཕྱིར་བཤད་པ་འདིའང་དོན་
དང་ལྡན་པར་འགྱུར་ལ། མདོ་བརྒྱད་སྟོང་པ་ལས། དགེ་བའི་བཤེས་གཉེན་གྱིས་ཡོངས་སུ་ཟིན་
པའི་བྱང་ཆུབ་སེམས་དཔའ་ནི་བླ་ན་མེད་པ་ཡང་དག་པ་རྫོགས་པའི་བྱང་ཆུབ་ཏུ་མངོན་པར་
རྫོགས་པར་འཚང་རྒྱའོ། །ཞེས་གསུངས་པས་བཤེས་གཉེན་གྱི་བྱ་བའང་འདིས་འགྲུབ་པ་ཡོད་པས་
འཆད་ཤེས་པ་རྣམས་ཀྱིས་འཆད། དཔྱོད་ཤེས་པ་རྣམས་ཀྱིས་གཟིགས་རྟོག་རེ་གནང་བ་ཅི་ནས་
ཀྱང་གལ་ཆེ་བ་ཡོད་ཅིང་། མ་བཅས་པ་ནི་མི་བཅའ། བཅས་པ་ནི་མི་གཞིག །ཅེས་ཆེད་དུ་བསྔགས་
 

པ་ལྟར་རྒྱལ་བ་ཉིད་ཀྱིས་བཅས་པའི་བསླབ་གཞི་འདི་འདྲ་ལ་བག་ཡོད་ཀྱིས་བསླབ་ན། ལྟར་སྣང་
གི་ཆོས་སྤྱོད་དང་མི་མཉམ་ཞིང་། འདུལ་བ་གཞུང་དམ་པར། དོན་གྱི་དབང་དང་མི་འགལ་ཞིང་
དོན་ཉི་ཚེ་བཏུས་ཏེ་གཏམ་དུ་ཡང་བརྗོད་ན་མདོ་སྡེའི་མཐའ་མ་རུང་མི་འགྱུར་བར་རྗེས་སུ་གནང་
བ་ལྟར། གོ་བདེ་དང་ཚིག་ཚོགས་ཉུང་བར་གཙོ་བོར་བཏོན་ནས་ལུང་སྦྱོར་རྣམས་ཀྱང་ཚིག་སྣ་བསྟུངས་
ཤིང་དོན་གྱི་གནད་ཚང་བར་བྱས་པ་ལགས་སོ། །ཞེས་པའི་ཞར་བྱུང་འཕྲོས་དོན་འདི་ཉིད་མཁས་
པ་ཆེན་པོའི་གསུངས་ཤིན་ཏུ་ཉམས་སྨན་གྱི་གལ་ཆེ་བར་སེམས་ཏེ་ཀུན་མཁྱེན་སི་ཏུ་པའི་གསུང་
རང་སོར་ཇི་ལྟར་གནས་པ་ལྟར་བྲིས་པ་ཡིན་ནོ། །
སླ ར་སྨྲས་པ། རྒྱལ་བ་ཀུན་གྱི་ཐུགས་རྗེའི་རང་གཟུགས་ནི། །འཕགས་མཆོག་ཕྱག་ན་པད་
མོའི་ཆོས་སྐོར་ལས། །ཡན་ལག་བརྒྱད་པའི་དུས་ཁྲིམས་ཐེག་ཆེན་ལུགས། །སྨྱུང་བར་གནས་པའི་
གདམས་པའི་ཉམས་ཁྲིད་འདི། །གསང་ཆེན་རིག་པ་འཛིན་པའི་དེད་དཔོན་མཆོག །གྲུབ་པའི་
སར་བཞུགས་དམ་ཆོས་བསྟན་པ་ཡི། །སྒྲུབ་པའི་བརྒྱུད་འཛིན་སྦས་པའི་རྣལ་འབྱོར་པ། །བླ་མ་
དམ་ཆོས་ཕུན་ཚོགས་ཀྱིས་བསྐུལ་ངོར། །ཡོངས་འཛིན་བླ་མ་དམ་པའི་མན་ངག་དང་། །སྔོན་བྱོན་
མཁས་པ་དུ་མའི་གསུང་རབ་ལ། །ལེགས་པར་བརྟེན་ཏེ་ཀུན་གྱིས་གོ་བདེའི་སླད། །ཚིག་ཚོགས་
སྤྲོས་པ་ཅུང་ཞིག་རྒྱས་ཏེ་བཤད། །འདི་ལ་ཉེས་ཆ་ཅི་མཆིས་བདག་གི་ཉེས། །ལེགས་ཆ་གང་མཆིས་
དམ་པའི་མགོན་གྱི་ལགས། །དེས་ན་འདིར་འབད་འཁྲུལ་བའི་ནོངས་པ་ཀུན། །ཐོག་མེད་བྱས་
བསགས་སྡིག་དང་ལྷན་ཅིག་ཏུ། །གནོང་འགྱོད་དྲག་པོའི་སེམས་ཀྱིས་མཐོལ་ཞིང་བཤགས། །མ་
འཁྲུལ་ལེགས་པའི་ཆ་ཤས་ཡོད་སྲིད་ན། །དཔལ་ལྡན་བླ་མ་དམ་པའི་ཚོགས་རྣམས་ཀྱི། །བཀའ་
དྲིན་ཐུགས་ཀྱི་དགོངས་པ་རྫོགས་ཕྱིར་འབུལ། །དེ་དང་དེར་བརྟེན་དགེ་བ་གང་མཆིས་དེས། །རྩ་
བའི་ཕ་མ་གཉིས་ཀྱིས་ཐོག་དྲངས་པའི། །མཁའ་མཉམ་སྲིད་གསུམ་འགྲོ་བ་མ་ལུས་ཀུན། །རྣམ་
གྲོལ་རྒྱལ་བའི་གོ་འཕང་ཐོབ་པར་ཤོག །བདག་ཀྱང་དེང་ནས་ཚེ་རབས་ཐམས་ཅད་དུ། །བླ་མ་
ཐུགས་རྗེ་ཆེན་པོས་རྗེས་བཟུང་སྟེ། །གཞན་ཕན་བྱང་ཆུབ་སེམས་དཔའི་སྤྱོད་པ་ཡིས། །རྒྱལ་བ་
 

ཀུན་གྱི་ཕྲིན་ལས་སྒྲུབ་པར་ཤོག །
ཅེས་སྨྱུང་བར་གནས་པའི་སྒྲུབ་ཐབས་ཀྱི་ཕན་ཡོན་དང་འབྲེལ་བའི་ཉམས་ཁྲིད་ཐེག་པ་མཆོག་གི་སྒོ་འབྱེད་ཅེས་
བྱ་བ་འདི་ཉིད་ནི། སྒྲུབ་བརྩོན་བླ་མ་དམ་པ་དམ་ཆོས་ཕུན་ཚོགས་ནས་གཞན་ཕན་གྱི་ཐུགས་བསྐྱེད་རླབས་པོ་ཆེའི་སྒོ་ནས་
འདི་ལྟ་བུ་ཞིག་དགོས་ཞེས། དར་དང་སྐུ་གསུང་ཐུགས་རྟེན། གཞན་ཡང་གསུང་རབ་ལེ་ཚན། བྲིས་ཤོག་སོགས་གནང་
སྦྱིན་མཐུན་སྦྱོར་རྒྱ་ཆེན་དང་། ཡི་གེའི་ཕྱི་མོ་བཞེངས་རྒྱུ་བཅས་ཀྱི་ཐུགས་ཁུར་འོ་བརྒྱལ་ཆེན་པོ་མཛད་ནས་ཡང་ཡང་བསྐུལ་
བ༑ ངོ་གཅོག་མ་ནུས་ཏེ། འདྲེན་མཆོག་འཁོར་ལོའི་མགོན་པོ་འཇམ་པའི་དབྱངས་དངོས་ཆོས་ཀྱི་བློ་གྲོས་དང་། མཁན་
ཆེན་ཐམས་ཅད་མཁྱེན་པ་ཐུབ་བསྟན་རྒྱལ་མཚན་རྣམ་གཉིས་གཙོས་རྣམ་འདྲེན་དུ་མའི་བཀའ་དྲིན་ཀྱི་ཞོ་ཤས་འཚོ་བ།
རྨོངས་བརྟུལ་སྙོམ་ལས་མཁན་མདོ་སྲིབ་པ་ངག་དབང་ཀུན་དགའ་དབང་ཕྱུག་པས། སྔོན་བྱོན་མཁས་གྲུབ་དུ་མའི་གསུང་
རབ་དང་བླ་མ་དམ་པའི་མན་ངག་ལ་བརྟེན་ཏེ། ཝཱ་ར་དབུ་རྩེ་ཆོས་སྡེ་བཤད་སྒྲུབ་དཔལ་འབར་གླིང་དུ་སྦྱར་བ་དགེ་ལེགས་
སུ་གྱུར་ཅིག །ཕྱག་ན་པདྨོའི་སྨྱུང་སྒྲུབ་དང་འབྲེལ་བའི། །ཕན་ཡོན་ཉམས་ཁྲིད་ཐེག་མཆོག་སྒོ་འབྱེད་
འདི། །ཆོས་སྦྱིན་ཕྱིར་དུ་བླ་མ་དཀོན་མཆོག་གིས། དཔར་དུ་བསྐྲུན་པས་འགྲོ་ཕན་འབྱུང་གྱུར་ཅིག །
ཅེས་འགྲོ་འདུལ་རྡོ་རྗེས་སྨོན་པའོ།། །།སརྦམངྒ་ལཾ། ་
 

༄༅། །འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་
མཆན་འགྲེལ་བཞུགས་སོ། །
ཐོག་མར་ལོར་རྒྱུས་ཀྱིས་མཚམས་སྦྱར་བ་དང་། མདོའི་སྨོན་ལམ་དངོས་གཉིས་ལས། དང་པོ།
དེ་ཡང་བདག་བཅག་གི་སྟོན་པ་མཉན་ཡོད་ཛེ་ཏིའི་ཚལ་ན་གཞུགས་པའི་སྐབས། བྱང་ཆུབ་སེམས་
དཔའ་ཀུན་ཏུ་བཟང་པོས་བཏབ་པའི་སྨོན་ལམ་ཡིན་གསུངས། འཕགས་པ་འཇམ་དཔལ་དབྱངས་
ཛེ་ཏའི་ཚལ་ནས་གྲོང་ཁྱེར་སྐྱིད་པའི་འབྱུང་གནས་ལ་ཕེབས་དུས། བྱང་ཆུབ་སེམས་དཔའ་ལྔ་བརྒྱ་
དེ་ཡི་རྗེས་སུ་འབྲང་། དེ་ནས་འཇམ་དཔལ་དབྱངས་ཀྱིས་ནོར་བཟང་ལ་ཁྱེད་ཐེག་པ་ཆེ་པོའི་བྱང་
ཆུབ་ཏུ་སེམས་བསྐྱེད། ཐེག་ཆེན་གྱི་ལམ་ཐུགས་ཉམས་སུ་བཞེས་པའི་དགོངས་པ་ཡོད་པ་ལ་
བསྔགས་བརྗོད་མཛད། ཐེག་པ་ཆེན་པོའི་དགེ་བའི་བཤེས་གཉེན་མང་པོ་བསྟེན་དགོས་གསུངས་པ་
ཡིན། དང་པོ་ནོར་བཟང་གི་འཇམ་དཔལ་དབྱངས་ལས་ཐེག་པ་ཆེན་པོའི་ཆོས་གང་འདྲ་རེད། དེ་
ཉམས་ལེན་ག་འདྲ་བྱེད་དགོས་ཀྱི་རེད་ཅེས་བཀའ་དྲི་ཞུས་མཛད། འཇམ་དཔལ་དབྱངས་ཀྱིས་ཆོས་
མང་པོ་གསུངས། དེའི་འཇུག་ཏུ་འཇམ་དཔལ་དབྱངས་ཀྱིས་ཁྱེད་རང་འདི་ནས་ལྷོ་ཡི་ཕྱོགས་ལ་རི་
བོ་འགུར་ལེགས་པ་ཞེ་ན། དགེ་སློང་སྤྲིན་གྱི་དཔལ་བཞུགས་ཡོད་པ་དེའི་གམ་དུ་སོང་ནས་ཆོས་ཞུ་
དགོས་པ་བཀའ་གནང་བས། དེ་ལྟར་མཛད། དེ་ནས་དགེ་བའི་བཤེས་གཉེན་སྔ་མ་སྔ་མས་ཕྱི་མ་ཕྱི་
མ་རྣམས་ཀྱིས་ལུང་པ་འདི་ན་དགེ་བའི་བཤེས་གཉེན་འདི་འདྲ་བ་ཡོད་རེད། དེའི་གམ་དུ་ཆོས་ཞུས་
ཞེས་བཀའ་གནང་བས། ནོར་བཟང་གིས་དགེ་བའི་བཤེས་གཉེན་བརྒྱ་དང་བརྒྱད་ཀྱི་སྐུ་མདུན་ནས་
བཀའ་ཆོས་གསན།
དེ་ནས་གཞོན་ནུ་ནོར་བཟང་གིས་འོག་མིན་གྱི་ཞིང་ན་སངས་རྒྱས་ལོངས་སྐུ་རྣམ་སྣང་གངས་
ཅན་མཚོའི་སྐུ་མདུན་དུ། བྱང་ཆུབ་སེམས་དཔའ་ཀུན་ཏུ་བཟང་པོ་སེང་གེའི་འཁྲི་ལ་བཞུགས་པ་

ཞིག་མཇལ། དེར་མ་ཟད་ཕྱོགས་བཅུའི་སངས་རྒྱས་ཀྱི་ཞིང་ཁམས་མང་པོར་རྡུལ་གྱི་གྲངས་དང་
མཉམ་པའི་སངས་རྒྱས་རེ་རེའི་སྐུ་མདུན་དུ་ཀུན་ཏུ་བཟང་པོ་རེ་རེ་བཞུགས་པ་མཇལ། ཀུན་ཏུ་
བཟང་པོ་རྣམས་ཀྱིས་ཕྱག་གཡས་པ་བརྐྱངས་ཏེ་ནོར་བཟང་གི་དབུ་ཐོག་ཏུ་བཞག་ནས་དབྱངས་
གཅིག་ཏུ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་འདི་གསུངས་སོ། ། ་
གཉིས་པ། རྒྱ་གར་སྐད་དུ། ཨཱརྱ་བྷ་དྲ་ཙརྱ་པྲ་ཎི་དྷ་ན་རཱ་ཛ། ཞེས་རྒྱ་གར་གྱི་སྐད་ལ་མདོ་འདིའི་མཚན་
ལ་འདི་སྐད་བྱ་བ་དང་། བོད་སྐད་དུ། འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ། དེའི་དོན་ནི། ཨརྱ་
ཞེས་པ་འཕགས་པ། བྷ་དྲ་བཟང་པོ། ཙརྱ་སྤྱོད་པ། པྲ་ཎི་དྷ་ན་སྨོན་ལམ། རཱ་ཛ་རྒྱལ་པོ། དེའི་དོན་
ཡང་འཕགས་པ་ཞེས་པ་བརྗོད་བྱ་བྱང་ཆུབ་སེམས་དཔའ་ཀུན་ཏུ་བཟང་པོ་ལ་སྦྱར་ན། ཀུན་ཏུ་
བཟང་པོ་དེའང་འཕགས་པའི་གང་ཟག་ཡིན་ཞིང་། དེའང་ག་འདྲ་ཞིག་ཡིན་ཞེ་ན། ཆོས་ཐམས་ཅད་
ཀྱི་གནས་ལུགས། མངོན་སུམ་དུ་རྟོགས་པ་ཞིག་ལ་འཕགས་པ་ཟེར། འཕགས་པ་ཞེས་པ་ས་ཐོབ་
པའམ། སོ་སོའི་སྐྱེ་བོའི་ས་ལས་རིང་དུ་འཕར་བས་ན་འཕགས་པ་ཟེར། མྱང་འདས་ཀྱི་མདོ་ལ་ཡང་
འཕགས་པ་ཟེར་ཞིང་། འཕགས་བརྒྱད་སྟོང་པ་ལྟ་བུ་དང་། དེའི་ཕྱིར་བདེ་བར་གཤེགས་པའི་གསུང་
རབ་ཐམས་ཅད་ལས་ཁྱད་པར་དུ་འཕགས་པས་ན་འཕགས་པ། བོཟང་པོ་སྤྱོད་པ་ཞེས་པ་སྤྱོད་པ་
བཟང་པོའི་ནང་ནས་འདིར་བྱང་ཆུབ་སེམས་དཔའི་སྤྱོད་པ་ཡོངས་རྫོགས་ལྟ་བུ། དེ་ཡང་བྱང་ཆུབ་
སེམས་དཔའ་ཀུན་ཏུ་བཟང་པོའི་སྤྱོད་པ་ཡིན་པས་ན་ཀུན་ཏུ་བཟང་པོ་སྨོན་ལམ། བྱང་ཆུབ་སེམས་
དཔའ་ཀུན་ཏུ་བཟང་པོའི་མཛད་ཆོས་མང་པོ་ཡོད་པའི་ནང་ནས་སྨོན་ལམ། སྨོན་ལམ་ཞེས་པ་འདི་
ཡང་མདུན་པ་སངས་རྒྱས་ཀྱི་གོ་འཕང་ཐོབ་དགོས་སྙམ་པའི་འདུན་པ་གཙོ་བོར་གྱུར་པའི་སེམས་
སེམས་བྱུང་ལ་སྨོན་ལམ་ཞེས་དང་། སྤྱིར་སྟངས་སྨོན་ལམ་ཞེས་པ་སྤྱི་དང་། བསྔོ་བ་ནི་དགེ་བའི་རྩ་
བ་འདི་ཡིས་འབྲས་བུ་འདི་ལྟ་བུ་ཞིག་ཐོབ་དགོས་སྙམ་པའི་བསྔོ་བ་བྱེད་པ་དང་། ཡང་བསྔོ་བ་དང་
སྨོན་ལམ་ཐ་དད་ཡང་ཡིན་ཟེར་། དཔེར་ན་བསོད་ནམས་འདི་ཡིས་ཐམས་ཅད་གཟིགས་པ་ཉིད་
ཞེས་པ་ལྟ་བུ་དང་། ཕྱག་འཚལ་བ་དང་མཆོད་ཅིང་བཤགས་པ་དང་། ཐམས་ཅད་རྫོགས་པའི་བྱང་
 

ཆུབ་ཐོབ་ཕྱིར་བསྔོ་ཞེས་པ་དགེ་བའི་རྩ་བ་འདི་ཡིས་འབྲས་བུ་འདི་ལྟ་བུ་ཐོབ་དགོས་སྙམ་པ་བྱས་པ་
ལ་བསྔོ་བ། ཡང་དེ་འདྲའི་དགེ་རྩ་དམིགས་གསལ་མ་བཟུང་བ། དཔེར་ན། འཇིག་རྟེན་བདེ་ཞིང་ལོ་
ལེགས་དང་། ལྟ་བུ་སྨོན་ལམ་འདི་གཉིས་སོ་སོ་ཡིན་པའི་དབང་དུ་བྱས་ཏེ་མདོ་འདི་བསྔོ་བ་ཡིན་ཏེ།
དགེ་བ་ཅུང་ཟད་བདག་གིས་ཅི་བསགས་པ། ཐམས་ཅད་རྫོགས་པའི་བྱང་ཆུབ་ཐོབ་ཕྱིར་བསྔོ་ཞེས་
དགེ་རྩ་གཅིག་རྒྱུ་བྱས་ནས་བསྔོ་བ་ཡིན་གསུངས། གང་གིས་བསྔོ་བའི་རྒྱལ་པོ་འདི་ཐོས་ནས་ཞེས།
བསྔོ་བ་ཡི་རྒྱལ་པོ་དང་འདྲ་བ་ཡིན་པས་ན་རྒྱལ་པོ་ཟེར་། དཔེར་ན་རྒྱལ་པོ་ཆེན་པོ་གཅིག་གི་འོག་ཏུ་
རྒྱལ་ཕྲན་མང་པོ་དེའི་མངའ་འོག་ཏུ་འདུ་བ་བཞིན་སྨོན་ལམ་གྱི་མདོ་འདིའི་ནང་དུ་སྨོན་ལམ་མང་པོ་
འདུ་བ་ཡིན་ནོ། །་
འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། ཞེས་ལོ་རྩྭ་བས་འགྱུར་ལ་བར་ཆད་མི་
ཡོང་བའི་ཕྱིར་འགྱུར་ཕྱག་མཛད་པ་ཡིན། མདོ་དངོས་ལ་བསྔོ་རྒྱུའི་དགེ་བ་བསགས་པ་དང་། དེ་
བསྔོ་བ་གཉིས་ལས། དང་པོ་ལ་ཕྱག་འཚལ་བའི་ཡན་ལག་སོགས་དྲུག་ལས། དང་པོ་སྤྱིར་ལུས་ངག་
ཡིད་གསུམ་སོ་སོར་ཕྱེ་ནས་ཕྱག་འཚལ་བ་ནི། ཞིང་ཁམས་ཇི་སྙེད་པ་ན་སངས་རྒྱས་སུ་དག །ཤར་ལ་
སོགས་པའི་ཕྱོགས་བཅུའི་འཇི་རྟེན་ན། དུས་གསུམ་དུ་གཤེགས་ཤིང་བྱོན་པའི་མི་ཡི་སེང་གེ་སངས་རྒྱས་ཀུན།
བདག་གིས་དུས་གསུམ་གྱི་སངས་རྒྱས་མ་ལུས་དེ་དག་ཐམས་ཅད་ལ་ལུས་དང་བ་སྟེ། སེམས་ཀྱིས་དད་པ་
བྱས་པའི་སྒོ་ནས་ཕྱག་འཚལ་བ་དང་། དེ་བཞིན་དུ་ངག་ཡིད་དང་བས་ཕྱག་བགྱིའོ། །བྱེ་བྲག་སོ་སོར་ཕྱེ་ན་
ཕྱག་འཚལ་བ་ལ་གསུམ་ལས། ལུས་ཀྱི་ཕྱག་འཚལ་བ་ནི། བཟང་པོ་སྤྱོད་པའི་སྨོན་ལམ་གྱི་བརྗོད་བྱ་ལ་
དད་པ་བྱས་པའི་སྟོབས་དག་གིས་སངས་རྒྱས་ལ་མ་དད་པ་ལ་སོགས་པའི་ཉོན་མོངས་པ་ཐམས་ཅད་
ཟིལ་གྱིས་གནོན་པའི་སྒོ་ནས་དུས་གསུམ་གྱི་རྒྱལ་བ་ཐམས་ཅད་ལ་རང་གི་མདུན་དུ་ཡིད་ཀྱིས་མངོན་སུམ་དུ་
ཡོད་པར་བསམ་ཞིང་། ལུས་གཅིག་མ་ཡིན་པར་ལུས་ཀྱི་གྲངས་ནི་སངས་རྒྱས་གཞུགས་པའི་ཞིང་གི་
རྡུལ་ཕྲན་གྱི་གྲངས་ཇི་སྙེད་ཡོད་པ་དེ་སྙེད་ཀྱི་གྲངས་དང་མཉམ་པ་དེ་སྙེད་ཀྱི་ལུས་རབ་བཏུད་པ་སྟེ་གུས་
པ་ཡིས་རྒྱལ་ཀུན་ལ་རབ་ཏུ་ཕྱག་འཚལ་ལོ། ཡིད་ཀྱི་ཕྱག་འཚལ་བ་ནི། རྡུལ་ཕྲ་རབ་གཅིག་གི་སྟེང་ན་སངས་
 

རྒྱས་ཀྱི་ཞིང་ཁམས་ཡོངས་ལ་རྡུལ་ཕྲན་གྱི་གྲངས་ཀ་ཇི་སྙེད་ཡོད་པ་དེ་སྙེད་ཀྱི་གྲངས་དང་མཉམ་པའི་
སངས་རྒྱས་རྣམས། སྐུ་རྐྱང་མ་ཡིན་པར་སངས་རྒྱས་ཀྱི་སྲས་ཏེ་བྱང་ཆུབ་སེམས་དཔའི་དབུས་ན་བཞུགས་པ་དག་
བློས་བསམ་ལ། དེ་ཡང་རྡུལ་གཅིག་གི་སྟེང་ན་རྡུལ་ཇི་སྙེད་པའི་སངས་རྒྱས་བཞུགས་པ་དེ་ལྟར། ཆོས་
ཀྱི་དབྱིངས་རྣམས་མ་ལུས་པ་སྟེ། ཆོས་དབྱིངས་ཀྱིས་གར་ཁྱབ་པ་ཐམས་ཅད་རྒྱལ་བ་ཡང་དག་པ་སངས་རྒྱས་
དག་གིས་གང་བར་མོས། ངག་གི་ཕྱག་འཚལ་བ་ནི། སངས་རྒྱས་མང་པོ་དེ་དག་གིས་བསྔགས་པ་སྟེ། སངས་
རྒྱས་ཀྱི་ཡོན་ཏན་མི་ཟད་པའི་རྒྱ་མཚོ་ལྟ་བུ་དེ་རྣམས་ལ་བསྟོད་པ་ཕུལ་བའི་ཚིག་གིས། དབྱངས་ཀྱི་ཡན་
ལག་མང་པོ་ཡོད་པའི་ནང་ནས་འགྱུར་ཁུག་འདེགས་འཇོག་ཕྲ་སྦོམ་ལ་སོགས་རྒྱ་མཚོའི་སྒྲ་ཀུན་གྱིས།
རྒྱལ་བ་ཀུན་གྱི་ཡོན་ཏན་རབ་བརྗོད་ཅིང་། །བདེ་བར་གཤེགས་པ་ཐམས་ཅད་བདག་གིས་བསྟོད། །དེས་སྡིག་པ་ཐམས་
ཅད་དག་པ་དང་དེའི་ནང་ནས་ང་རྒྱལ་གྱིས་ཀུན་ནས་སླང་བའི་ལས། ཕྲག་དོག་ལ་སོགས་པའི་ཉོན་
མོངས་པའི་ལས་རྣམས་འདག་པ་ཡིན་གསུངས།
གཉིས་པ་མཆོད་པ་འབུལ་བའི་ཡན་ལག་ལ་གཉིས་ལས། གོང་ན་ཡོད་པའི་མཆོད་པ་ནི།
པདྨ་ལ་སོགས་པའི་མེ་ཏོག་སྡིག་དང་མ་འདྲེས་པས་དམ་པ་རྣམས་དང་། རིན་པོ་ཆེ་ཕྲེང་བ་དམ་པ་དང་།
སྙན་ལ་དཀྲོལ་བྱ་སིལ་སྙན་རྣམས་དང་། ཙན་དན་སོགས་ལ་བཟོས་པའི་དྲི་བཟང་གི་བྱུག་པ་དང་། གསེར་
སོགས་ཀྱི་ཡུ་བ་བྱས་པའི་གདུགས་མཆོག་དང་། མར་མེ་མཆོག་དང་བདུག་སྤོས་དམ་པའི་མཆོད་པ་ཡིས་རྒྱལ་བ་དེ་
དག་ཐམས་ཅད་ལ་ནི་མཆོད་པར་བགྱི། ཆོས་གོས་རྣམ་པ་གསུམ་ལ་སོགས་པའི་ན་བཟའ་དམ་པ་རྣམས་དང་།
མེ་ཏོག་མ་བསྲེག་པ་དྲི་བྲོ་བའི་དྲི་མཆོག་དང་། གུར་གུམ་དང་ཨ་ག་རུ་ལ་སོགས་པའི་དྲི་ཞིམ་པོའི་ལྕེ་
མའི་ཕུར་མ་བརྩེགས་ནས་བཞག་པའི་རི་རབ་མཉམ་པ་དང༌། བཀོད་པ་སྟེ་མཆོད་པའི་ཚོགས་མང་པོ་ཁྱད་པར་
འཕགས་པའི་མཆོག་ཀུན་གྱིས། རྒྱལ་བ་དེ་དག་ལ་ནི་མཆོད་པར་བགྱི། །བླ་ན་མེད་པའི་མཆོད་པ་ནི། གོང་དུ་མེ་
ཏོག་ལ་སོགས་པའི་འཇིག་རྟེན་པའི་མཆོད་པ་དེ་རྣམས་ལས་ཀྱང་། མཆོད་པ་གང་རྣམས་བླ་ན་མེད་པ་སྟེ་
བྱང་སེམས་འཕགས་པའི་གང་ཟག་རྣམས་ཀྱི་སྨོན་ལམ་དང་ཏིང་ངེ་འཛིན་གྱིས་སྤྲུལ་བའི་ཟག་མེད་
ཀྱི་ལས་ལས་བྱུང་བའི་མཆོད་པ་རྒྱ་ཆེ་བ་ཕྱོགས་ཐམས་ཅད་ལ་ཁྱབ་པར་གྱུར་པ་བླ་ན་མེད་པའི་མཆོད་
 

པ་དེ་དག་རྒྱལ་བ་ཐམས་ཅད་ལ་ཡང་ཕུལ་བར་མོས། ཕྱག་མཆོད་བསྡུས་ནས་གསུངས་པ་ནི། བྱང་ཆུབ་
སེམས་དཔའ་ཀུན་ཏུ་བཟང་པོའི་ཐུགས་ཀ་ནས་མཆོད་པའི་རྫས་བསམ་གྱི་མི་ཁྱབ་པ་སྤྲུལ་ནས་རྒྱལ་
བ་སྲས་ལ་མཆོད་པ་ཕུལ་བའི་སྤྱོད་པ་ལ་དད་པའི་སྟོབས་དག་གིས། རང་གི་སྙིང་ག་ནས་མཆོད་པ་ནམ་
མཁའི་ཁམས་གང་བར་སྤྲུལ་ཏེ། རྒྱལ་བ་ཀུན་ལ་ཕྱག་འཚལ་བ་དང་མཆོད་པ་ཕུལ་བར་བགྱི། གསུམ་པ་
བཤགས་པའི་ཡན་ལག་ནི། བཤགས་པའི་དོན་ནི་སྡིག་པ་བྱས་པ་དེ་ཚོ་ལ་འགྱོད་པ་བྱས་ནས་ད་
ཕྱིན་ཆད་མི་བྱེད་སྙམ་པའི་བསམ་བློ་དེའོ། །ཀུན་སློང་འདོད་ཆགས་ཀྱིས་ཀུན་ནས་སླང་བ་དང་དེ་
བཞིན་དུ་ཞེ་སྡང་དང་གཏི་མུག་དབང་གིས་ནི། སྦྱོར་བ་ལུས་ཀྱི་སྒོ་ནས་སྲོག་བཅད་པ་དང་། ངག་གིས་རྫུན་
དང་། དེ་བཞིན་ཡིད་ཀྱིས་ཀྱང་གནོད་སེམས་བྱས་པ་ལྟ་བུའི་སྡིག་པ་མི་དགེ་བ་བདག་གིས་བགྱིས་པ་ཅི་མཆིས་པ། །
དེ་དག་ཐམས་ཅད་བདག་གིས་ཉེས་པ་རྣམས་སྡེ་ཚན་མ་འདྲེས་པར་སོ་སོར་ངོས་བཟུང་ནས་བཤགས་པ་བྱེད་
པ་ཡིན།
རྗེས་སུ་ཡི་རང་བའི་ཡན་ལག་ནི། ཕྱོགས་བཅུའི་རྒྱལ་བ་ཀུན་དང་སངས་རྒྱས་དེ་དག་གི་སྲས་བྱང་
ཆུབ་སེམས་དཔའི་བསོད་ནམས་དང་། རང་རྒྱལ་རྣམས་དང་སློབ་པ་ཉན་ཐོས་རྒྱུན་ཞུགས་ནས་ཕྱིར་མི་
འོང་བར་དང་། མི་སློབ་པ་ཉན་ཐོས་དགྲ་བཅོམ་པ་དང་། འཕགས་པའི་གང་ཟག་བཞི་པོ་མ་ཡིན་པའི་
འགྲོ་བ་འདོད་ཆགས་དང་བཅས་པའི་སྒོ་ནས་འཁོར་བའི་གནས་སུ་འགྲོ་བའི་འགྲོ་བ་ཀུན་གྱི་བསོད་
ནམས་གང་ལ་ཡང་། དེ་དག་ཀུན་གྱི་རྗེས་སུ་བདག་འཕྲག་དོག་མ་བྱས་པར་དགའ་བས་རྗེས་སུ་ཡི་རང་ངོ།
ཆོས་ཀྱི་འཁོར་ལོ་བསྐོར་བར་བསྐུལ་བ་ནི། གང་རྣམས་ཕྱོགས་བཅུ་ན་གཞུགས་པའི་འཇིག་རྟེན་གྱི་མ་རིག་
པའི་མུན་པ་སེལ་བའི་སྒྲོན་མ་སངས་རྒྱས་རྣམས་བྱང་ཆུབ་ཏུ་ལམ་གྱི་རིམ་པར་བགྲོད་དེ། སངས་རྒྱས་པ་
དངོས་པོ་ཐམས་ཅད་ལ་མ་ཆགས་པའི་གོ་འཕང་བརྙེས་པའི་སངས་རྒྱས་དེ་རྣམས་ཆོས་ཀྱི་དབྱིངས་སུ་
བཞུགས་ནས། ཆོས་གསུངས་པོར་མི་སྤྲོ་མཁན་གྱི་མགོན་པོ་སངས་རྒྱས་དེ་དག་ལ་ནི། ཞུ་བ་པོ་བདག་
གིས་དེ་དག་ཐམས་ཅད་ལ་འཁོར་ལོ་བླ་ན་མེད་པ་ཆོས་ཀྱི་འཁོར་ལོ་བསྐོར་བར་ཐུགས་རྒྱུད་བསྐུལ། མྱ་ངན་
མི་འདའ་བར་གསོལ་བ་འདེབས་པའི་ཡན་ལག་ནི། མྱ་ངན་ལས་འདའ་བའི་ཚུལ་བསྟན་པར་གང་བཞེད་
 

པའི་སངས་རྒྱས་དེ་དག་ལ་འགྲོ་བ་ཀུན་ལ་མཐར་ཐུག་ཕན་ཞིང་གནས་སྐབས་བདེ་བ་ཐོབ་པའི་ཕྱིར། དུས་
ཡུན་རིང་པོ་བསྐལ་པ་སངས་རྒྱས་ཀྱི་ཞིང་གི་རྡུལ་ཕྲན་ཇི་སྙེད་ཡོད་པ་དེ་སྙེད་ཀྱི་བསྐལ་པར་གཞུགས་པར་
ཡང་། བདག་གིས་ཐར་མོ་རབ་སྦྱར་གསོལ་བ་སྟེ་ཞུ་བར་བགྱི། དགེ་རྩེ་བསྔོ་བའི་ཡན་ལག་ནི། ཡན་ལག་དྲུག་
གི་དགེ་རྩ་བསྔོ་བ་དང་། མདོ་འདོན་པའི་དགེ་རྩ་བསྔོ་བ་གཉིས་ལས། དང་པོ་ནི་ཕྱག་འཚལ་བའི་དགེ་
རྩ་དང་། མཆོད་ཅིང་བཤགས་པ་དང་། རྗེས་སུ་ཡི་རང་བསྐུལ་ཞིང་གསོལ་བ་འདེབས་པ་ཡི་དགེ་བ་ཅུང་ཟད་དེ་ཆུང་
ཚགས་ནས་བདག་གིས་ཅི་བསགས་པ། ཐམས་ཅད་འབྲས་བུ་གཞན་དག་ཐོབ་པའི་ཕྱིར་མ་ཡིན་པ་གཞན་
དོན་དུ་བདག་གི་རྫོགས་པའི་བྱང་ཆུབ་ཐོབ་པའི་ཕྱིར་བསྔོའོ། །ལྷག་བསམ་དག་པའི་སྨོན་ལམ་ནི། མྱ་ངན་
ལས་འདས་པའི་ཚུལ་བསྟན་ཟིན་པའི་འདས་པའི་སངས་རྒྱས་འོད་སྲུང་ལ་སོགས་པའི་རྣམས་དང་། ད་ལྟ་
ཕྱོགས་བཅུ་ཡི་འཇིག་རྟེན་དག་ན་གང་བཞུགས་པའི་ད་ལྟར་གྱི་སངས་རྒྱས་རྣམས་ལ་རང་གཞན་གཉིས་ཀས་
མཆོད་པར་གྱུར་ཅིག །བྱང་ཆུབ་སེམས་དཔའ་གང་ཡང་སངས་རྒྱས་ཀྱི་སར་མ་བྱོན་དེ་དག་རབ་མྱུར་བར་ཏེ་
མགྱོགས་པོར། བསམ་པ་ཚོགས་གཉིས་ཡོངས་སུ་རྫོགས་བྱང་ཆུབ་རིམ་པར་ཏེ། ལམ་རྣམས་རིམ་བཞིན་
བྱང་ཆུབ་ནས་སངས་རྒྱས་སྤྱོན་པ་སྟེ་སར་བྱོན་པར་ཤོག །
སྣོད་ཀྱི་འཇིག་རྟེན་བདེ་བ་ཅན་གྱི་ཞིང་ལྟ་བུ་གྱུར་པའི་སྨོན་ལམ་ནི། ཕྱོགས་བཅུ་ག་ལའི་གང་།
ཡང་རུང་བའི་ཞིང་ཁམས་རྒྱ་ཆེན་པོ་རྣམས་ཇི་སྙེད་ཡོད་པའི། སྣོད་ཀྱི་འཇིག་རྟེན་དེ་དག་རྒྱ་ཆེར་མི་གཙང་
བ་དང་། རྡོ་དང་། འབར་འབུར་སོགས་མེད་པར་ཡོངས་སུ་དག་པར་གྱུར་ཅིག བྱང་ཆུབ་ཤིང་དབང་དྲུང་དུ་
གཤེགས་ཤིང་བྱོན་པའི་རྒྱལ་བ་དང་། སངས་རྒྱས་སྲས་བྱང་ཆུབ་སེམས་དཔའ་རྣམས་ཀྱིས་རབ་ཏུ་གང་བར་ཤོག
སེམས་ཅན་རྣམས་ལ་ཕན་བདེ་བསམ་པ་ནི། ཕྱོགས་བཅུའི་སེམས་ཅན་གང་རྣམས་ཇི་སྙེད་པ། །དེ་དག་རྟག་ཏུ་
ལུས་དང་སེམས་ལ་ནད་མེད་བདེ་བར་གྱུར། འགྲོ་བ་ཀུན་གྱི་ཆོས་ཀྱི་དོན་རྣམས་ནི་སོ་སོའི་བློ་སྟེ་ཆོས་ཀྱི་དོན་
དང་མཐུན་པར་གྱུར་ཅིང་ཆོས་ཀྱི་རེ་བའང་འགྲུབ་པར་ཤོག བྱང་ཆུབ་སེམས་མི་བརྗེད་པའི་སྨོན་ལམ་ནི། བྱང་
ཆུབ་ཀྱི་སྤྱོད་པ་སྦྱིན་པ་གཏོང་བ་སོགས་དག་ནི་བདག་སྤྱོད་ཅིང་། སྐྱེ་བ་ཕྱི་མ་འགྲོ་བ་རིགས་ལྔ་པོ་ཀུན་ཏུ་སྐྱེས་
 ཀྱང་སྐྱེ་བ་སྔ་མ་དྲན་པར་འགྱུར་བར་ཤོག དེ་དྲན་ནས་དེའི་སྐབས་ཀྱི་བྱང་ཆུབ་ཀྱི་སེམས་དེ་དྲན་པར་
 

འགྱུར་བ་ཡིན། ཚེ་རབས་ཀུན་ཏུ་མར་འཆི་འཕོ་ཞིང་ཡར་སྐྱེ་བ་ལེན་པའི་གནས་སྐབས་ན། དུས་རྟག་དུ་
བདག་ནི་རབ་ཏུ་བྱུང་བར་ཐོར་པར་ཤོག་ཅིག །རྒྱལ་བ་ཀུན་གྱི་ཅི་མཛད་པའི་རྗེས་སུ་སློབ་གྱུར་ཏེ། བཟང་པོ་བྱང་
ཆུབ་སེམས་དཔའི་སྤྱོད་པ་ཕར་ཕྱིན་དྲུག་ཡོངས་སུ་རྫོགས་བྱེད་ཅིང་། དེའི་ནང་ནས་ཀྱང་ཁྱད་པར་དུ་ཚུལ་
ཁྲིམས་ཀྱི་སྤྱོད་པ་ལ་དྲི་མས་མ་གོས་པས་དྲི་མ་མེད་པ་དང་། རང་དོན་དུ་ཐེག་པ་འོག་མའི་ཐར་པ་ཐོབ་
དགོས་སྙམ་པ་ནས་བསྲུང་བའི་ཚུལ་ཁྲིམས་ཀྱི་དྲི་མས་མ་གོས་པའི་ཡོངས་དག་པ་དང་། ཕམ་པ་བཞི་
མ་ཕོག་པའི་སྒོ་ནས་ཚུལ་ཁྲིམས་དུས་རྟག་ཏུ་མ་ཉམས་པ་དང་། སྐྱེ་བ་ཕྱི་མ་ཐོ་རིས་ཐོབ་པའི་ཆེད་དུ་
བསྲུང་བའི་ཚུལ་ཁྲིམས་ཀྱི་སྐྱོན་གྱིས་མ་གོས་པ་མེད་པར་ཁྱད་ཆོས་བཞི་ལྡན་གྱི་སྤྱོད་པ་སྤྱོད་གྱུར་ཅིག
སྐད་དུ་མས་ཆོས་སྟོན་པའི་སྨོན་ལམ་ནི། ལྷ་ཡི་སྐད་དང་ཀླུ་དང་གནོད་སྦྱིན་སྐད། །གྲུལ་བུམ་དག་དང་མི་ཡི་སྐད་
རྣམས་དང་། དང་གི་སྒྲས་སྐད་གཞན་རྣམས་བསྡུས། འགྲོ་བ་ཀུན་གྱི་སྒྲ་རྣམས་ཇི་ཙམ་པར། །སེམས་ཅན་
ཐམས་ཅད་ཀྱི་སྐད་དུ་བདག་གིས་ཆོས་སྟོན་ཏོ། དེས་ཤིང་སེམས་རྒྱུད་དུལ་ཞིང་ཕ་རོལ་ཕྱིན་ལ་རབ་བརྩོན་སྤྲོ་བ་དང་
བཅས་ཏེ། བྱང་ཆུབ་སེམས་ནི་ནམ་ཡང་བརྗེད་པར་མ་གྱུར་པ་ཚེ་རབས་ཐམས་ཅད་དུ་དྲན་པར་གྱུར་ཅིགད་ལྟ་ང་ཚོས་ཆོས་བྱེད་དགོས་བསམ་ན་ཡང་སྒྲིབ་པ་ཤས་ཆེ་བའི་རྒྱུ་མཚན་གྱིས་སེམས་ཀྱི་བྱེད་
རོ གས་མི་བྱེད་པ་ཡིན། དེས་ན་སྒྲིབ་པ་སྦྱང་དགོས་པ་ཤིན་ཏུ་གནད་ཆེ་བ་ཡིན། སྡིག་པ་ཡི་སེམས་
བྱུང་གང་ཡིན་པ་རྣམས་ཀྱིས་བྱང་སེམས་སྒྲིབ་པར་འགྱུར་པ་དག་དེ་དག་མ་ལུས་ཡོངས་སུ་བྱང་བར་ཤོག །
 འཁོར་བའི་ཉེས་པས་མ་གོས་པ་གཞན་དོན་དུ་འཁོར་བར་སྐྱེ་ལེན་ཐུབ་ལེན་ཐུབ་པའི་སྨོན་
ལམ་ནི། ཟག་བཅས་ཀྱི་ལས་དང་ཉོན་མོངས་པའི་དབང་གིས་སྡིག་པ་མ་བསགས་ཀྱང་བདུད་ཀྱི་ལས་
རྣམས་ཀྱིས་རྐྱེན་པས་ངན་སོང་དུ་འགྲོ་བ་དེ་ལྟ་བུའི་ལས་ལས་གྲོལ་ཞིང་འཇིག་རྟེན་འགྲོ་བ་གཞན་ལྔ་པོ་
རྣམས་སུ་ཡང་གཞན་དོན་དུ་སྙིང་རྗེས་སྐྱེ་བ་ལེན་དགོས། འཁོར་བར་སྐྱེ་བ་ལེན་པའི་ཚུལ་ནི། དཔེ་ཇི་
ལྟར་ན་མེ་ཏོག་པདྨོ་ལ་ཆུས་མི་ཆགས་པ་བཞིན། བྱང་སེམས་རྣམས་འཁོར་བར་སྐྱེས་ཀྱང་འཁོར་བའི་ཉེས་
པས་མ་གོས་པ་དགོས་པ་དང་། དེ་མ་ཟད་ཉི་ཟླ་ནམ་མཁའ་ལ་ཐོག་པ་མེད་པར་ཕྱིན་ནས་ཕན་པ་རྒྱ་ཆེན་
འབྱུང་བ་ལྟར། འཁོར་བར་སྐྱེ་བ་བླངས་ནས་སེམས་ཅན་ལ་ཕན་ཐོགས་རྒྱ་ཆེན་འབྱུང་བའི་བྱ་བ་སྤྱད་
 

ཐུབ་པར་ཤོག །སེམས་ཅན་ལ་ཕན་པ་དང་བདེ་བའི་སྨོན་ལམ་ནི། སངས་རྒྱས་ཀྱི་ཞིང་གི་ཁྱོན་དང་
ཕྱོགས་རྣམས་ཇི་ཙམ་པར་འཇིག་རྟེན་གྱི་ཁམས་ཚད་ན། སེམས་ཅན་ཐམས་ཅད་ཀྱི་ངན་སོང་སྡུག་བསྔལ་རབ་
ཏུ་ཞི་བར་བྱེད། གནས་སྐབས་མཐོ་རིས་ཀྱི་བདེ་བ་དག་ལ་འགྲོ་བ་ཀུན་འགོད་ཅིང་། མཐར་ཐུག་འགྲོ་བ་ཐམས་
ཅད་ལ་ནི་ཆོས་ཀྱི་སྒོ་ནས་ཕན་པར་ལོངས་སྤྱོད་ཐུབ་པར་ཤོག །གོ་ཆ་དང་འབྲེལ་བའི་སྨོན་ལམ་ནི། བྱང་
ཆུབ་སེམས་དཔའ་རྣམས་ཀྱི་སྤྱོད་པ་ཡོངས་སུ་རྫོགས་བྱེད་ཅིང་། བདག་ཅག་གི་སྟོན་པ་རྒྱལ་རིགས་སུ་
འཁྲུངས་པ་དང་། བཙུན་མོའི་འཁོར་ལ་རོལ་བ་ལྟ་བུའི་སེམས་ཅན་གཞན་དག་གི་ལུས་ངག་གི་སྤྱོད་པ་
དང་མཐུན་པར་འཇུག་པར་ཤོག །བཟང་པོ་བྱང་ཆུབ་སེམས་དཔའི་སྤྱོད་པ་དག་ནི་སེམས་ཅན་གཞན་ལ་རབ་
ཏུ་སྟོན་པའི་སྒོ་ནས་ཆོས་བཤད་ཅིང་། ལས་དེ་གསུམ་མ་འོངས་བསྐལ་ཀུན་ཏུ་སྤྱོད་པར་གྱུར།་
གྲོགས་བཟང་པོ་དང་འཕྲད་པའི་སྨོན་ལམ་ནི། རང་གི་སྤྱོད་པ་གྲོགས་ཀྱི་རྐྱེན་གྱིས་འགྱུར་
སྲིད་པས་ན་གྲོགས་བཟང་པོ་དང་འཕྲད་དགོས་པ་གནད་ཤིན་ཏུ་ཆེ་བས། བདག་ནི་བྱང་ཆུབ་སེམས་
དཔའ་དག་གི་སྤྱོད་པ་དང་མཚུངས་པར་གང་སྤྱོད་པའི་གྲོགས་པོ་དེ་དག་དང་ནི་རྟག་ཏུ་འགྲོགས་པར་ཤོག གྲོགས་
པོ་དེ་དག་དང་ལྷན་གཅིག་ཏུ་འགྲོགས་ནས་ལུས་དང་ངག་རྣམས་དང་ནི་སེམས་ཀྱིས་ཀྱང་། སྤྱོད་པ་དག་དང་སྨོན་
ལམ་ཐམས་ཅད་གཅིག་ཏུ་སྤྱད་པར་ཤོག་ཅིག དགེ་བའི་བཤེས་གཉེན་དང་འཕྲད་པའི་སྨོན་ལམ་ནི།
བདག་ལ་ཕན་པར་འདོད་པའི་གྲོགས་པོ་ཆོས་གསུང་མཁན་གྱི་དགེ་བའི་བཤེས་གཉེན་གང་དག་བཟང་པོ་སྤྱོད་
པ་སྟེ་ཐེག་པ་ཆེན་པོའི་ལམ་རབ་ཏུ་སྟོན་པ་རྣམས་ལ། དེ་དག་དང་ཡང་རྟག་ཏུ་འཕྲད་པར་ཤོག། གྲོགས་དགེ་བའི་
བཤེས་གཉེན་དེ་དག་བདག་གིས་ནམ་ཡང་ཡིད་མི་འབྱུང་ཏེ་ཞེ་མ་ལོག་པར་དེ་དག་གི་ཐུགས་རྟག་ཏུ་མཉེས་
པར་ཤོག་ཅིག ། །
སངས་རྒྱས་ཀྱི་ཞལ་ལ་བལྟ་བའི་སྨོན་ལམ་ནི། སངས་རྒྱས་བྱང་ཆུབ་སེམས་དཔའི་སྲས་ཀྱིས་
བསྐོར་བའི་མགོན་པོ་རྣམས། མངོན་སུམ་རྟག་ཏུ་བདག་གིས་རྒྱལ་བ་བལྟ་བ་སྟེ་སངས་རྒྱས་མངའ་བར་ཤོག །
སངས་རྒྱས་རྣམས་མཇའ་ནས་མ་འོངས་བསྐལ་བ་ཀུན་ཏུ་མི་སྐྱོ་བར། དེ་དག་ལ་ཡང་མཆོད་པ་རྒྱ་ཆེར་བགྱི། རྒྱལ་བ་
རྣམས་ཀྱིས་དམ་པའི་ཆོས་གསུང་རབ་ཡན་ལག་བཅུ་གཉིས་དང་སྡེ་སྣོད་གསུམ་སོགས་ལ་ཐོས་བསམ་
 

བྱེད་པའི་སྒོ་ནས་མི་ཉམས་པར་འཛིན་ཅིང་། བྱང་ཆུབ་སེམས་དཔའི་སྤྱོད་པ་གཞན་དག་ལ་བཤད་པའི་སྒོ་
ནས་སེམས་ཅན་ལ་ཀུན་ཏུ་སྣང་བར་བྱེད། སྤྱིར་ང་ཚོའི་དགེ་བའི་རྩ་བ་ལ་དྲི་མ་ཡོད་མེད་མང་པོ་ཡོང་གི་
ཡོད། དང་པོ་ནས་དྲི་མ་མེད་པ་ཞིག་མི་ཡོང་བ་ཡིན། རིམ་བཞིན་ཡག་ཏུ་གཏོང་དགོས་པ་ཡིན།
བཟང་པོ་བྱང་ཆུབ་སེམས་དཔའི་སྤྱོད་པ་རང་དོན་ཡིད་བྱེད་ཀྱི་དྲི་མ་རྣམ་པར་སྦྱོང་བ་ཡང་དེའི་ལས་
དེ་གསུམ་མ་འོངས་བསྐལ་བ་ཀུན་ཏུ་སྤྱད་པར་བགྱི། ཡོན་ཏན་གྱི་མཛོད་ཐོབ་པའི་སྨོན་ལམ་ནི། སྲིད་པ་
ཁམས་གསུམ་འཁོར་བ་ཐམས་ཅད་དུ་ཡང་འཁོར་བའི་གནས་སྐབས་ན། བསོད་ནམས་ཏེ་སྦྱིན་པ་དང་ཚུལ་
ཁྲིམས་ལ་སོགས་པ་དང་ཡེ་ཤེས་ཏེ་བསམ་གཏན་དང་ཤེས་རབ་ལ་སོགས་པ་དེ་དག་ནི་མི་ཟད་བརྙེས་པ་
དང་། ཐབས་སེམས་བསྐྱེད་དང་ཤེས་རབ་སྟེ་བདག་མེད་པའི་ཤེས་རབ་དང་། ཏིང་འཛིན་ནི་ནམ་མཁའ་
མཛོད་ཀྱི་ཏི་ངེ་འཛིན་དང་། རྣམ་ཐར་ནི་གཟུགས་ཅན་གཟུགས་ལ་བལྟ་བའི་རྣམ་ཐར་སོགས་བརྒྱད་
དང་ལ་སོགས་པ་ཡོན་ཏན་ཀུན་གྱི་མི་ཟད་པ་རྒྱལ་པོ་ཆེ་པོའི་བང་མཛོད་བཞིན་དུ་ཟད་པ་མེད་པར་གྱུར་ཅིག
ཞིང་སྦྱོང་བ་ནི། རྡུལ་ཕྲན་ཆུང་ཆུང་གཅིག་གི་སྟེང་ན་རྡུལ་ཕྲན་ཇི་སྙེད་ཀྱི་གྲངས་དང་མཉམ་པའི་སངས་
རྒྱས་ཀྱི་ཞིང་རྣམས་ཏེ། ཞིང་ཁམས་དེར་བཞུགས་པའི་རྒྱལ་བ་སྲས་བསམ་གྱི་མི་ཁྱབ་པ་སྟེ་གྲངས་བློ་
ཡུལ་ལས་བརྒལ་བའི་སངས་རྒྱས་རྣམས། སངས་རྒྱས་སྐུ་རྐྱང་མ་ཡིན་པ་རྒྱལ་སྲས་ཀྱི་དབུས་ན་བཞུགས་པ་ལ།
བྱང་ཆུབ་སྤྱོད་པའི་མཆོད་པ་ཕུལ་བ་དང་ཆོས་ཉན་པ་ལ་སོགས་པ་སྤྱོད་ཅིང་བལྟ་བར་བགྱི་སྟེ་མཐོང་བར་
གྱུར་ཅིག །རྡུལ་གཅིག་གི་སྟེང་ན་རྡུལ་སྙེད་ཀྱི་སངས་རྒྱས་ཡོད་པ་དེ་ལྟར་མ་ལུས་ཐམས་ཅད་ཕྱོགས་སུ་ཡང་།
དཔེར་ན་ཆུང་ཆུང་སྐྱ་ཙམ་གྱི་ཁྱོན་ལ་དུས་སྐད་ཅིག་མ་གཅིག་གི་སྟེང་དུ་དུས་གསུམ་གྱི་རྡུལ་ཕྲན་གྱི་གྲངས་
ཚད་ཇི་སྙེད་ཡོད་པ་དེ་སྙེད་ཀྱི། །སངས་རྒྱས་རྒྱ་མཚོ་ཞིང་རྣམས་རྒྱ་མཚོ་དང་། །བསྐལ་པ་རྒྱལ་མཚོར་སྤྱོད་ཅིང་སངས་
རྒྱས་རྣམས་རབ་ཏུ་འཇུག་པར་གྱུར་ཅིག ། །
  སངས་རྒྱས་ཀྱི་སྤྱོད་ཡུལ་ལ་འཇུག་པའི་སྨོན་ལམ་ནི། དང་པོ་གསུང་གི་གསང་བ་ནི། སངས་
རྒྱས་ཀྱི་གསུང་གཅིག་ལ་ཡན་ལག་འཇམ་པ་དང་སྙན་པ་རྒྱང་རིང་དུ་གྲགས་པ་སོགས་རྒྱ་མཚོའི་སྒྲ་སྐད་ཀྱིས།
རྒྱལ་བ་རྣམས་ཀུན་གྱི་གསུང་དབྱངས་ཡན་ལག་མང་པོ་ཡོད་པའི་ནང་ནས་རེ་རེ་བཞིན་སྐྱོནམེད་པས་རྣམ་
 

པར་དག་པ་ལ་འགྲོ་བ་ཀུན་གྱི་བསམ་པ་ཇི་ལྟ་བ་བཞིན་དུ། མི་འདྲ་བའི་འཇུག་པའི་དབྱངས་དེ་འདྲ་བའི་
འཇུག་པའི་དབྱངས་དེ་འདྲའི་སངས་རྒྱས་ཀྱི་གསུང་ལ་དུས་རྟག་ཏུ་འཇུག་པར་བགྱི་བ་སྟེ་ཐོབ་པར་གྱུར་ཅིག
བརྗོད་བྱ་སྣ་ཚོགས་སྟོན་པའི་སྨོན་ལམ་ནི། དུས་གསུམ་དུ་གཤེགས་པའི་རྒྱལ་བ་ཐམས་ཅད་དག་གིས་བརྗོད་
བྱ་སྣ་ཚོགས་སྟོན་པའི་ཆོས་ཀྱི་འཁོར་ལོའི་ཚུལ་རྣམས་རབ་ཏུ་བསྐོར་བ་ཡི། སངས་རྒྱས་དེ་དག་གི་ཡང་གསུང་
དབྱངས་ནམ་མཁའ་མ་སྟོང་གི་བར་དུ་མི་ཟད་པ་ལ་རང་གི་བློ་ཡི་སྟོབས་ཀྱིས་བདག་ཀྱང་ཡང་དག་པར་རབ་ཏུ་
འཇུག་སྟེ་ཐོབ་པར་གྱུར་ཅིག །རྫུན་འཕྲུལ་གྱི་གསང་བ་ནི། མ་འོངས་བསྐལ་པ་ཐམས་ཅད་དུ་རིམ་གྱིས་
འཇུག་པ་དེ་ལ་ཡང་སངས་རྒྱས་ཀུན་གྱི་རྫུ་འཕྲུལ་གྱི་སྟོབས་ཀྱིས་སྐད་ཅིག་གཅིག་གིས་འཇུག་པ་དེ་བཞིན་
བདག་ཀྱང་སྐད་ཅིག་གཅིག་གིས་འཇུག་པར་བགྱི་སྟེ་འཇུག་ཐོབ་པར་གྱུར་ཅིག །དེ་ཡང་ཅི་ལྟ་བུ་ཞེ་ན་
གང་ཡང་བསྐལ་པ་དུས་གསུམ་དུ་སྲིད་ཚད་ཀྱི་བསྐལ་པ་དེ་དག་སྐད་ཅིག་རིལ་པོ་མ་ཟད་སྐད་ཅིག་ཆ་ཤས་
ཀྱིས་ནི་རྫོགས་པའི་སངས་རྒྱས་ཞུགས་པར་སྤྱད་པ་དེ་བཞིན་དུ་བདག་གིས་ཀྱང་དེ་ལྟར་འཇུག་ཐོབ་
པར་གྱུར་ཅིག་ཅེས་པའོ། །
རྫུ་འཕྲུལ་གྱི་སྤྱོད་པ་ལ་འཇུག་པར་སྨོན་པ་ནི། དུས་གསུམ་གཤེགས་པ་མི་ཡི་སེང་གེ་སངས་རྒྱས་
གང་ཡིན་པ་དེ་དག་དུས་སྐད་ཅིག་མ་གཅིག་བདག་གིས་བལྟ་ནུས་པ་གྱུར་ཅིག རྟག་ཏུ་སངས་རྒྱས་དེ་དག་
གི་ནི་སྤྱོད་ཡུལ་སྐད་ཅིག་དང་བསྐལ་པ་ཁྱད་པར་མེད་པ་ལ། རྡུལ་ཕྲན་དང་འཇིག་རྟེན་གྱི་ཁམས་ཁྱད་
མེད་པའི་ཡུལ་ལྟ་བུ་ལ་ཆོས་ཐམས་ཅད་སྒྱུ་མ་དང་མི་འཕྲུལ་ལྟ་བུར་རྟོགས་པའི་སྒྱུ་མར་གྱུར་པའི་རྣམ་
ཐར་གྱི་སྟོབས་ཀྱིས་འཇུག་ནུས་པར་ཤོག་ཅིག ཞིང་སྦྱོང་བ་དངོས་ནི། གང་ཡང་དུས་གསུམ་དག་གི་སངས་རྒྱས་
ཞིང་ཁམས་ཀྱི་བཀོད་པ་དེ་དག་རྡུལ་གཅིག་སྟེང་ན་རང་ཉིད་གང་དུ་སངས་རྒྱས་པའི་ཞིང་ཁམས་རྣམས་
མངོན་པར་བསྒྲུབ་པ་དེ་ལྟར་མ་ལུས་པ་ནམ་མཁའི་གར་ཁྱབ་ཀྱི་ཕྱོགས་རྣམས་ཐམས་ཅད་དུ། རྒྱལ་བ་དག་གི་ཞིང་
རྣམས་བཀོད་པ་ལ་འཇུག་ཐུག་པར་གྱུར་ཅིག །གང་ཡང་མ་བྱོན་འཇིག་རྟེན་སྒྲོན་མ་སངས་རྒྱས་རྣམས། བྱང་ཆུབ་
ལམ་ལ་རིམ་པར་བྱང་ཆུབ་སྟེ་འཚང་རྒྱ་ཆོས་ཀྱི་འཁོར་ལོ་བསྐོར། མྱ་ངན་འདས་པ་རབ་ཏུ་ཞི་བའི་མཐའ་སྟོན། མགོན་
པོ་རྫོགས་འི་སངས་རྒྱས་ཀུན་གྱི་དྲུང་དུ་བདག་མཆིའོ་སྟེ་མཆོད་པ་ཕུལ་བ་དང་ཆོས་ཉན་པའི་ཕྱིར་འགྲོ་
 

བའོ། །སྟོབས་བསམ་གྱི་མི་ཁྱབ་པ་ཐོབ་པར་སྨོན་ལམ་ནི་ཀུན་ཏུ་མྱུར་བ་དུས་གཅིག་ལ་ཕྱོགས་བཅུར་
བགྲོད་ནུས་པའི་རྫུ་འཕྲུལ་མི་མཐུན་པའི་ཕྱོགས་ཀྱིས་ཚུར་བརྫི་བར་མི་ནུས་པའི་སྟོབས་རྣམས་དང་། ཀུན་
ནས་སྒོ་ཡི་ཐེག་པ་སྟེ་སྒོ་ཀུན་ནས་སེམས་ཅན་གྱི་དོན་བྱེད་པའི་ཐེག་པ་ཆེ་པོའི་སྟོབས་དག་དང་། དུས་ཀུན་ཏུ་
དགེ་བའི་ཡོན་ཏན་བྱང་ཆུབ་སེམས་དཔའི་སྤྱོད་པའིསྟོབས་རྣམས་དང་། སེམས་ཅན་ཐམས་ཅད་ལ་ཀུན་ཏུ་
ཁྱབ་པ་བྱམས་པ་དག་གིས་སྟོབས་དང་། ཀུན་ནས་དགེ་བའི་བསོད་ནམས་སྟེ་སྦྱིན་པ་ཚུལ་ཁྲིམས་སྒོམ་པ་གསུམ་
གྱི་སྟོབས་དག་དང་། ཤེས་བྱ་ཐམས་ཅད་ལ་ཆགས་པ་མེད་པར་གྱུར་བའི་ཡེ་ཤེས་སྟོབས། ཆོས་རྣམས་རབ་
འབྱེད་ཀྱི་ཤེས་རབ་དང་ཐབས་སེམས་སྐྱེད་དང་དཔའ་བར་འགྲོ་བ་དང་ནམ་མཁའ་མཛོད་ལ་སོགས་
པའི་ཏིང་ངེ་འཛིན་སྟོབས་དགུ་པོ་དག་གིས་བྱང་ཆུབ་སྟོབས་རྣམས་ཡང་དག་སྒྲུབ་པར་བྱེད་པར་གྱུར་ཅིག །
གཉེས་པོ་ཡེ་ཤེས་ཐོབ་པར་སྨོན་པ་ནི། མཐོ་རིས་ནས་ངན་སོང་དུ་འཕེན་པའི་ཟག་བཅས་ཀྱི་
ལས་ཀྱི་སྟོབས་རྣམས་ཡོངས་སུ་དག་བྱེད་ཅིང་། ཉོན་མོངས་སྟོབས་རྣམས་ཀུན་ཏུ་འཇོམས་པར་བྱེད། བདུད་དགའ་རབ་
དབང་ཕྱུག་སོགས་ཀྱི་སྟོབས་རྣམས་སྟོབས་མེད་རབ་བྱེད་ཅིང་། གཉེན་པོ་བྱང་ཆུབ་སེམས་དཔའི་ལམ་བཟང་
 པོ་སྤྱོད་པའི་སྟོབས་ནི་རྫོགས་པར་བགྱི་བ་སྟེ་རྫོགས་པར་ཤོག་ཅིག་ཅེས་པའོ། །ལས་མང་པོ་བྱེད་ཐུབ་པའི་
སྨོན་ལམ་ནི། ཞིང་རྣམས་རྒྱ་མཚོ་རྡོ་དང་འབར་འབུར་སོགས་རྣམ་པར་དག་བྱེད་ཅིང་། སེམས་ཅན་རྒྱ་མཚོ་དག་
ནི་སྤྱིར་ཆོ་འཕྲུལ་དང་ཁྱད་པར་དུ་ཆོས་བསྟན་པའི་ནས་འཁོར་བ་ལས་རྣམ་པར་དགྲོལ། བཤད་བྱའི་
ཆོས་གསུང་རབ་ཡན་ལག་བཅུ་གཉིས་དང་ཐོབ་བྱའི་སངས་རྒྱས་ཀྱི་གོ་འཕང་ལ་སོགས་པའི་ཆོས་
རྣམས་རྒྱ་མཚོ་རབ་ཏུ་ཤེས་རབ་ཀྱི་མིག་གིས་མཐོང་བྱེད་ཅིང་། ས་དང་པོ་ནས་བཟུང་སངས་རྒྱས་ཀྱི་སའི་
བར་གྱི་ཡེ་ཤེས་རྒྱ་མཚོ་རབ་ཏུ་རྟོགས་པར་བྱེད། སྦྱིན་པ་གཏོང་བ་ལ་སོགས་སྤྱོད་པ་རྒྱ་མཚོ་རྣམ་པར་དག་བྱེད་ཅིང་།
སྨོན་ལམ་ཆེ་པོ་གྲངས་མེད་པ་འབུམ་ཕྲག་བཅུ་ལ་སོགས་པ་རྒྱ་མཚོ་ཡོངས་སུ་རྫོགས་པར་བྱེད། སངས་རྒྱས་རྒྱ་
མཚོ་ལ་རབ་ཏུ་མཆོད་པ་ཕུལ་བར་བྱེད་ཅིང་། ལས་བདུན་པོ་དེ་དུས་བསྐལ་པ་རྒྱ་མཚོ་བར་དུ་བྱེད་པ་ལ་མི་སྐྱོ་བ་
སྤྱད་པར་བགྱི་སྟེ་མི་སྐྱོ་བར་གྱུར་ཅིག །
སངས་རྒྱས་རྗེས་སུ་སློབ་པའི་སྨོན་ལམ་ནི། གང་ཡང་དུས་གཤེགས་པའི་རྒྱལ་ཡིས། །བྱང་ཆུབ་སྤྱོད་
 ་
་

པའི་སྨོན་ལམ་གྱི་བྱེ་བྲག་ཇི་སྙེད་ཡོད་པ་དེ་རྣམས་བདག་གིས་རྫོགས་པར་གྱུར་ཅིག །ཚུལ་ཇི་ལྟར་ཞེ་ན།
བཟང་པོ་སྤྱོད་པས་ཏེ་བྱང་ཆུབ་སེམས་དཔའི་ལམ་ཉམས་སུ་བླངས་ཏེ་རང་བྱང་ཆུབ་ཏུ་སངས་རྒྱས་ནས་དུས་
གསུམ་གྱི་སངས་རྒྱས་དེ་དག་ཀུན་གྱི་སྨོན་ལམ་བདག་གིས་མ་ལུས་རྫོགས་པར་བགྱི་སྟེ་བྱེད་ནུས་པར་གྱུར་
ཅིག །བྱང་ཆུབ་སེམས་དཔའི་རྗེས་སུ་སློབ་པའི་སྨོན་ལམ་ནི། རྒྱལ་བ་ཀུན་གྱི་སྲས་བྱང་ཆུབ་སེམས་
དཔའ་རྣམས་ཀྱི་ཐོ་བོ་པ། གང་གི་མིང་ནི་ཀུན་ཏུ་བཟང་ཞེས་སྟེ། བྱང་ཆུབ་སེམས་དཔའ་དེ་དག་ཕྱོགས་གང་
དུ་བཞུགས་ཀྱང་དེའི་ཕྱོགས་དེ་མཛེས་པར་བྱེད་པས་ན་ཀུན་ཏུ་བཟང་པོ་ཞེས་བྱ། མཁན་པ་བྱང་ཆུབ་
སེམས་དཔའ་ཀུན་ཏུ་བཟང་པོས་ཇི་ལྟར་བསྔོ་བ་དེ་དང་མཚུངས་པར་སྤྱད་པའི་ཕྱིར། དགེ་བ་འདི་དག་ཐམས་
ཅད་ཐབས་ཤེས་ཟུང་འཇུག་གི་སྒོས་ནས་རབ་ཏུ་བསྔོ། བྱང་སེམས་ཀུན་ཏུ་བཟང་པོའི་བསྔོ་བ་དེ་ཅི་ལྟ་
བུ་ཞེ་ན། ལུས་དང་ངག་དང་ཡིད་ཀྱང་རྣམ་དག་ཅིང་། སྤྱོད་པ་རྣམས་དག་ཞིང་རྣམས་ཡོངས་དག་པ། བསྔོ་བ་བཟང་པོ་བྱེད་
པ་ལ་མཁན་པ་ཅི་འདྲ་བ་ལ། དེ་འདྲ་བདག་ཀྱང་ཀུན་ཏུ་བཟང་པོ་དེ་དང་མཚུངས་པར་ཤོག་ཅེས་སྨོན་པའོ། །
འཇམ་པའི་དབྱངས་ཀྱི་རྗེས་སུ་སློབ་པར་སྨོན་པ་ནི། དུས་ཀུན་ནས་དགེ་བ་བཟང་པོ་བྱང་
ཆུབ་སེམས་དཔའ་སྤྱོད་པ་སྤྱད་པའི་ཕྱིར། འཇམ་དཔལ་གྱིས་ནི་སངས་རྒྱས་ཀྱི་ཕྲི་ལས་འགྲུབ་པའི་སྨོན་
ལམ་བཏབ་པ་ལྟར་བདག་གིས་སྤྱད་པར་བགྱི། མ་འོངས་བསྐལ་པ་ཀུན་ཏུ་མི་སྐྱོ་བར། །སྨོན་ལམ་ཅི་བཏབ་དེ་ཡི་
བྱ་བ་མ་ལུས་རྫོགས་པར་བགྱི་བར་ཤོག་ཅིག སངས་རྒྱས་པའི་སྨོན་ལམ་ནི། སྒོ་གསུམ་གྱི་ཆོས་སྒྲུབ་པའི་
སྤྱོད་པ་དག་ནི་སངས་རྒྱས་མ་ཡིན་པའི་སྤྱོད་པ་ལ་ཚད་ཡོད་པ་ཡིན་ནའང་སངས་རྒྱས་ཀྱི་སྤྱོད་པ་ཚད་
ཡོད་པར་མ་གྱུར་པ་སྤྱོད་པ་ཚད་མེད་པའི་སངས་རྒྱ་ཀྱི་གོ་འཕང་ཐོབ་པར་གྱུར་ཅིག། ཡོན་ཏན་རྣམས་ཀྱང་
ཚད་བཟུང་མེད་པར་ཤོག །སྤྱོད་པ་ཚད་མེད་པ་ལ་གནས་ནས་ཀྱང་། །སངས་རྒྱས་དེ་དག་འཕྲུལ་བ་སྟེ་རྫུ་འཕྲུལ་མ་
ལུས་པ་ཐམས་ཅད་བདག་གིས་འཚལ་བར་བགྱི་སྟེ་སངས་རྒྱས་ཐོབ་པར་གྱུར་ཅིག །འཇུག་བསྡུ་བའི་
སྨོན་ལམ་ནི། ནམ་མཁའ་མཐར་ཐུག་གྱུར་པ་ཇི་ཙམ་པར། །སེམས་ཅན་མ་ལུས་མཐའ་ཡང་དེ་བཞིན་ཏེ། །སེམས་ཅན་
ཇི་ཙམ་ཡོད་པ་དེ་ཙམ་གྱི་ལས་དང་ཉོན་མོངས་མཐར་གྱུར་པ། བདག་གི་སྨོན་ལམ་མཐའ་ཡང་དེ་ཙམ་མོ། །བཟང་
སྤྱོད་སྨོན་ལམ་གྱིས་ཚེ་འདིར་ཐོབ་པའི་ཕན་ཡོན་ལ་བཞི་ལས། དང་པོ་བསོད་ནམས་རྒྱ་ཆེན་ཐོབ་པ་ནི།
 

གང་ཡང་ཕྱོགས་བཅུའི་རྣམས་མཐའ་ཡས་པའི་འཇིག་རྟེན་གྱི་ཁམས་ཐམས་ཅད་རིན་པོ་ཆེ་གྱིས་བརྒྱན་ཏེ་རྒྱལ་བ་
རྣམས་ལ་ཕུལ། ལྷ་དང་མི་ཡི་བདེ་བའི་མཆོག་སྟེ་བདེ་བ་བསྐྱེད་པའི་དངོས་པོ་བཟང་པོ་རྣམས་ཀྱང་འཇིག་རྟེན་
གྱི་ཁམས་བཀང་སྟེ་སངས་རྒྱས་རྣམས་ལ་ཕུལ། དུས་ཇི་ཙམ་གྱི་བར་དུ་ཞེ་ན། སངས་རྒྱས་ཀྱི་ཞིང་གི་
རྡུལ་ཕྲན་གྱི་གྲངས་དེ་སྙེད་དང་མཉམ་པའི་བསྐལ་པའི་བར་དུ་ཕུལ་བའི་ཕན་ཡོན་དེ་བས་ཀྱང་། སྐྱེ་བུ་གང་
གིས་བསྔོ་བའི་རྒྱལ་པོ་བཟང་པོ་སྤྱོད་པའི་སྨོན་ལམ་འདི་ཐོས་ནས། བྱང་ཆུབ་མཆོག་གི་རྗེས་སུ་རབ་མོས་ཤིང་། །ལན་
གཅིག་ཙམ་ཡང་བཟང་པོ་སྤྱོད་པ་འདི་ལ་དད་པ་བསྐྱེད་ནས་སྨོན་ལམ་ཚར་གཅིག་བཏབ་པ་ན། བསོད་ནམས་
དམ་པའི་མཆོག་ཏུ་བཟང་སྤྱོད་འདོན་པ་འདི་འགྱུར་རོ། གང་གིས་བཟང་སྤྱོད་སྨོན་ལམ་འདི་བཏབ་པས། །དེས་ནི་ངན་
སོང་ཐམས་ཅད་སྤོང་བར་འགྱུར། །དེས་ནི་གྲོགས་པོ་ངན་པ་སྤོང་བ་ཡིན། །སྣང་བ་མཐའ་ཡས་དེ་ཡང་དེས་མྱུར་མཐོང་། དེ་
དག་རྙེད་པ་རབ་རྙེད་བདེ་བར་འཚོ། །མི་ཚེ་འདིར་ཡང་དེ་དག་ལེགས་པར་འོང་། །ཀུན་ཏུ་བཟང་པོ་དེ་ཡང་ཅི་འདྲ་བར། །དེ་
དག་རིང་བོར་མི་ཐོགས་དེ་བཞིན་འགྱུར། །སྒྲིབ་པ་བྱང་བའི་ཕན་ཡོན་ནི། ཉེས་པ་ཆེ་ཤོས་ཕ་བསད་པ་ལ་
སོགས་པའི་མཚམས་མེད་ལྔ་པོ་དག་གི་སྡིག་པ་རྣམས། གང་ཟག་གང་གིས་ལས་རྒྱུ་ལའབྲས་མི་ཤེས་པ་གཏི་
མུག་དབང་གིས་བྱས་པའི་སྡིག་པ་དག་གང་ཟག་དེ་ཡིས་འགྱོད་སེམས་ཆེ་པོས་སྒོ་ནས་བཟང་པོ་སྤྱོད་པ་འདི་
བརྗོད་ན། མྱུར་དུ་སྡིག་པ་མ་ལུས་ཡོངས་སུ་བྱང་བར་འགྱུར། ་
ཚེ་ཕྱི་མར་ཐོབ་པའི་ཕན་ཡོན་ལ་གཉིས་ལས། གནས་སྐབས་ཀྱི་ཕན་ཡོན་ནི། སྟོང་ཉིད་
རྟོགས་པའི་ཡེ་ཤེས་དང་ནི་མཐོ་རིས་ཀྱི་ཡོན་ཏན་གཟུགས་བཟང་པོ་དང་མཚན་རྣམས་དང་། རིགས་མཐོ་པོ་
རྒྱལ་རིགས་ལྟ་བུ་དང་ཁ་དོག་རྣམས་དང་ལྡན་པའང་ཐོབ་པར་གྱུར། གཞན་ཟིལ་གྱི་གནོན་ཐུབ་པའི་ཡོན་
ཏན་ནི། ཆོས་བསྒྲུབ་པ་ལ་བར་ཆད་བྱེད་པའི་བདུད་དགའ་རབ་དབང་ཕྱུག་ལ་སོགས་པ་དང་། མུ་
སྟེགས་མང་པོས་དེ་མི་ཐུབ་པ་སྟེ་རང་གི་སེམས་ལ་རྟག་ཆད་ཀྱི་ལྟ་བ་ངན་པ་སྐྱེ་མི་ཐོབ་པའོ། ། །འཇིག་རྟེན་གྱི་
ཁམས་ས་འོག་ས་སྟེང་ས་བླ་གསུམ་པོ་ཀུན་ནའང་མཆོད་པར་འགྱུར། མཐར་ཐུག་སངས་རྒྱས་ཐོབ་པའི་
ཕན་ཡོན་ནི། བྱང་ཆུབ་ཤིང་དབང་དྲུང་དུ་བཟང་སྤྱོད་འདོན་མཁན་དེ་སངས་རྒྱས་པའི་དོན་དུ་མྱུར་བར་འགྲོ།
ཤིང་གི་དྲུང་དུ་སོང་ནས་སེམས་ཅན་ཕན་ཕྱིར་དེར་འདུག་དེ། བྱང་ཆུབ་ཏུ་སངས་རྒྱས་ཆོས་ཀྱི་འཁོར་ལོ་རབ་ཏུ་བསྐོར།
 

བདུད་རྣམས་སྡེ་དང་བཅས་པ་ཐམས་ཅད་བཏུལ། ། ་
ཚེ་འདི་ཕྱི་གཉིས་ཀྱི་སྨོན་ལམ་མདོར་བསྡུས་ནས་བསྟན་པ་ནི། གང་ཡང་བཟང་པོ་སྤྱོད་པའི་སྨོན་
ལམ་འདི། །འཆང་བ་སྟེ་བཟང་སྤྱོད་ཀྱི་ཚིག་བློ་ལ་འཛིན་པ་དང་ནི་སྟོན་ཏམ་སྟེ་བཟང་སྤྱོད་ཀྱི་ཚིག་དོན་
གཞན་ལ་པའམ་ཀློག་ན་ཡང་། དེ་ཡི་རྣམ་པར་སྨིན་པ་མཐོ་རིས་ཀྱི་ཡོན་ཏན་གཟུགས་བཟང་བ་ལ་སོགས་
པའང་སངས་རྒྱས་ཁོ་ནས་མཁྱེན། བྲལ་བའི་འབྲས་བུ་དང་རྒྱུ་མཐུན་གྱི་འབྲས་བུ་ནི། མཐར་ཐུག་བྱང་
ཆུབ་མཆོག་རྫོགས་པའི་སངས་རྒྱས་ཀྱི་གོ་འཕང་པར་ཡིན་ལ། བྱང་ཆུབ་མཆོག་ལ་ཐོབ་དང་མི་ཐོབ་སོམ་
ཉི་མ་བྱེད་ཅིག བཟང་སྤྱོད་ཀྱི་མདོ་བཏོན་པའི་དགེ་རྩ་བསྔོ་བ་ལ་ལྔ་ལས་དང་པོ་བྱང་ཆུབ་སེམས་
དཔའ་རྣམས་ཀྱི་ཇི་ལྟར་བསྔོ་བ་བྱེད་བཞིན་དུ་བྱེད་པ་ནི། དངོས་པོར་འཛིན་པའི་དགྲ་བོ་ཐམས་ཅད་
འཇོམས་པར་མཛད་པའི་འཇམ་དཔལ་དཔའ་བོས་བསྔོ་བ་ཇི་ལྟར་མཁྱེན་ནས་བསྔོ་བ་བྱེད་པ་དང་། ཀུན་ཏུ་
བཟང་པོ་དེ་ཡང་འཇམ་དཔལ་དབྱངས་ཀྱི་ཇི་ལྟར་མཁྱེན་པ་དེ་བཞིན་ཏེ་དེ་དག་ཀུན་གྱི་རྗེས་སུ་བདག་
སློབ་ཅིང་། བཟང་སྤྱོད་བཏོན་པའི་དགེ་བ་འདི་དག་ཐམས་ཅད་རབ་ཏུ་བསྔོ། སངས་རྒྱས་ཀྱིས་རྗེས་སུ་
གནང་བ་ནི། དུས་གསུམ་གཤེགས་པའི་རྒྱལ་བ་ཐམས་ཅད་ཀྱིས། །བསྔོ་བ་ཐམས་ཅད་ཀྱི་ནང་ནས་གང་ལ་མཆོག་
བསྔགས་པ་འཁོར་གསུམ་མི་དམིགས་པའི་བསྔོ་དེས། བདག་གི་བཟང་སྤྱོད་བཏོན་པའི་དགེ་བའི་རྩ་བ་འདི་
ཀུན་ཀྱང་། བཟང་པོ་སངས་རྒྱས་ཀྱི་མཛད་སྤྱོད་ཐོབ་ཕྱིར་རབ་ཏུ་བསྔོ་བར་བགྱི། བདེ་བ་ཅན་གྱི་ཞིང་དུ་སྐྱེ་
བའི་སྨོན་ལམ་ནི། བདག་ནི་འཆི་བའི་དུས་བྱེད་གྱུར་པ་ན། །ཉོན་མོངས་པ་དང་ལས་དང་རྣམ་སྨིན་གྱི་སྒྲིབ་པ་
 ལ་སོགས་པ་ཐམས་ཅད་དག་ནི་ཕྱིར་རྒྱང་རིང་པོར་བསལ་ཏེ། མངོན་སུམ་དུ་སངས་རྒྱས་སྣང་བ་མཐའ་ཡས་དེ་
མཐོང་ནས། སྐྱེ་བ་ཕྱི་མར་བདེ་བ་ཅན་གྱི་ཞིང་དེར་རབ་ཏུ་འགྲོ་བར་གྱུར་ཅིག བདེ་བ་ཅན་གྱི་ཞིང་དེར་སོང་ནས་
ནི་སྨོན་ལམ་འདི་དག་ཀྱང་། །ཐམས་ཅད་མ་ལུས་མངོན་དུ་འགྱུར་བར་ཏེ་ཡོངས་སུ་རྫོགས་པར་ཤོག སེམས་ཅན་
དེ་དག་མ་ལུས་པ་ཐམས་ཅད་ཀྱི་རེ་བ་བདག་གིས་ཡོངས་སུ་བཀང་ནས་འཇིག་རྟེན་འདི་ན་ཇི་སྲིད་དུ་གནས་པ་
དེ་སྲིད་དུ་སེམས་ཅན་ཕན་པར་བགྱི། ལུང་བསྟན་ཐོབ་པའི་སྨོན་ལམ་ནི། རྒྱལ་བའི་དཀྱིལ་འཁོར་ཏེ་ཞིང་
ཁམས་སྐྱོན་མེད་པས་བཟང་ཞིང་ཡོན་ཏན་ཡོད་པས་དགའ་བ་དེར། འཁྲུངས་ས་མ་ཡི་མངལ་ལྟ་བུ་མ་
 

ཡིན་པ་རིན་པོ་ཆེ་ལས་གྲུབ་པའི་པདྨ་དམ་པ་ཤིན་ཏུ་མཛེས་ལས་སྐྱེས་པ་དེའི་ཚེ་སྣང་བ་མཐའ་ཡས་རྒྱལ་བ་འོད་
དཔག་མེད་པས་མངོན་སུམ་དུ་ལུང་བསྟན་པ་ཡང་བདག་གིས་བདེ་བ་ཅན་གྱི་ཞིང་དེར་ཐོབ་ཤོག།
་སེམས་ཅན་གྱི་དོན་མང་པོ་བྱེད་ཐུབ་པའི་སྨོན་ལམ་ནི། བདེ་བ་ཅན་གྱི་ཞིང་དེར་ནི་བདག་གིས་
འོད་དཔག་མེད་པའི་ལུང་བསྟན་རབ་ཐོབ་ནས་བདེ་བ་ཅན་གྱི་ཞིང་དེ་ཁོ་ནར་མ་སྡོད་པར་སྤྲུལ་པ་མང་པོ་བྱེ་
བ་ཕྲག་བརྒྱ་ཡིས་ལུས་མང་པོ་སྤྲུལ་ནས་བློ་ཡི་སྟོབས་ཀྱིས་ཕྱོགས་བཅུའི་འཇིག་རྟེན་ཁམས་རྣམས་སུ་ཡང་།
སེམས་ཅན་རྣམས་ལ་ཕན་པ་མང་པོ་བགྱི་བ་སྟེ་སྒྲུབ་ནུས་པར་གྱུར་ཅིག །བཟང་པོ་སྤྱོད་པའི་སྨོན་ལམ་བཏོན་པ་ཡི། །
དགེ་བ་ཅུང་ཟད་དེ་དགེ་བ་ཆེ་ཕྲ་ཡོངས་སུ་རྫོགས་པ་བདག་གིས་ཅི་བསགས་པ། །དེས་ནི་འགྲོ་བ་གཞན་གྱི་ཆོས་
དང་མཐུན་པར་བཏབ་པའི་སྨོན་ལམ་དགེ་རྣམས་ཡུན་རིང་པོར་སྒུག་མ་མ་དགོས་པར་སྐད་ཅིག་གཅིག་གིས་
ཐམམས་ཅད་འབྱོར་བ་སྟེ་འགྲུབ་པར་ཤོག་ཅིག །གང་ཡང་བཟང་པོ་སྤྱོད་པ་འདི་བསྔོས་ཏེ་སྨོན་ལམ་བཏབ་པས།
བསོད་ནམས་མཐའ་ཡས་དམ་པ་གང་ཐོབ་པ་དེས། །འགྲོ་བ་སྡུག་བསྔལ་ཆུ་བོར་བྱིང་བ་སྟེ་འཁོར་བའི་གནས་སུ་ནུབ་
པ་རྣམས་འོད་དཔག་མེད་པའི་གནས་རབ་སྟེ་གོ་འཕང་ཐོབ་པར་ཤོག སྨོན་ལམ་རྒྱལ་པོ་འདི་དག་བཏོན་པའི་དགེ་
རྩ་དེས་མཆོག་གི་གཙོ་སངས་རྒྱས་ཀྱི་གོ་འཕང་ཐོབ་པར་གྱུར་ཅིག །མཐའ་ཡས་པའི་འགྲོ་བ་ཀུན་ལ་ཕན་བྱེད་
ཅིང་། །ཀུན་ཏུ་བཟང་པོ་བརྒྱན་པ་སྟེ་བརྩམས་པའི་གཞུངས་གི་དོན་ཐམས་ཅད་རང་གི་སེམས་ཅན་གྱི་རྒྱུད་།
ལ་གྲུབ་སྟེ། ངན་སོང་གི་གནས་རྣམས་མ་ལུས་སྟོང་བར་ཤོག ། །།འཕགས་པ་བཟང་པོ་སྤྱོད་པའི་སྨོན་ལམ་གྱི་
རྒྱལ་པོ་རྫོགས་སོ། །
 

 
